Balóchestánay Zébái
Mani zédáni loddhókén kesháray dámoná jonzit
Mani mónjáni máná ent tawáray dámoná jonzit
Balóchestánay zébái
Gobárán ás kotthá dant cherágán bang méchénit
Tahárén zendmániay drahén ázárán répénit
Balóchestánay zébái
Balóchestánay zébái pa jawrén dozhmenán biré
Sabáhay narmokén dast ent hatamambázén táhiré
Balóchestánay zébái
Drahén ahday gamán mókit ya kk dábé malgozáráni
Gón gwátá chawl jant dáem goshay kaypé baháráni
Balóchestánay zébái
Balóchestánay zébái chonén porzémerén sawté
Ajab rozhnáén názénké ajab mast o zerén sawté
Balóchestánay zébái
Mani kerdáray almás ent mani goptáray imán ent
Mani ennán ay háthi ent mani ekráray imán ent
Balóchestánay zébái
Wati morwáredén kádháni jigay sraptagén pollé
Zeminay sengén delbandá cha máhá kaptagén pollé
Balóchestánay zébái
Baheshtá cha kayá zort o jahánay dámoná bastag
Hamok arwáhay pordóchén goshánay dámoná bastag
Balóchestánay zébái
Bé Bramshá
Wahday hárá bechár bé bramshá
Nók ant naksh o negár bé bramshá
Pegr o jawzah ke bant baré dábé
É kay ent jant jár bé bramshá
Borzén chawláni man sará drang án
Bárt kojá bárén hár bé bramshá
Jang o ják ent pa sertagén náné
Kass nadant gég o wár bé bramshá
Péshemámay ón din badal bitag
Kant harámá helár bé bramshá
Kay wati wádahay padá jallit
Kay bekant ent wadár bé bramshá
Émenén jágahé naent donyá
Kayt mawján malár bé bramshá
Mahrám án eshkay angar o ásay
Man nabán wár o gár bé bramshá
Syahshapá gón watá sabáhé gón
Bit tahári sahár bé bramshá
Taw beger mehray pallawá Ázát
Bant badal belly yár bé bramshá
Dushi Kortagon Ekráré
Dushi kortagon ekráré
Zortag kópagán yakk báré
Malgór chokketag ahdáni
Zántag bédamén syahmáré
Andóhán mazárbiménán
Bastag pa maná enzáré
Thappán ázagén béwári
Dar shot zumsarén kátháré
Basshi kókerán sar kashtag
Pédák ent gámáni háré
Hánol pa tará chammán ent
Grán o moshkolén har káré
Hónshanzén delay résháná
Per dáshtag padá angáré
Kaptán tránagá dóstaygá
Chest butag delá páháré
É sáhay sáz é mehray gam é zendagi mani naent
Taw degeray kessahá kanay mani wati mani naent
Sar atkagén hamok hamá ke bahr bit janáwarán
Hazár hayp tálehá hamá tai mani naent
Delon zarit pa jannatén jahánay wasshián bale
Man chón wáb dist bán ke ágahi mani naent
Cha Séwiá beger boraw dán bémorádén Gwáderá
Kojá kojá man gón nayán kai kai mani naent
Hamok gwará ke chamm rawt darámadáni mádhi ant
Begend Kázi kesmetá watan mani mani naent
Haw man nábudé án békáré án dhóbár maná
Béde shóházá tai nést dege kár maná
Kay maná bárt o rasénit mani hankéná padá
Taw darén shahréá áortag kotag gár maná
Byá sharábán gón trepén tangahén gónápá mani
Bazhn o béchádhiay danzán kotag bigár maná
Náz karzay pa wati syáh o bazén gwápán taw
Darwará syáhiay bahtay mani pésh dár maná
Manesh nóshán ke tai háterá kóhén gatth án
Ji tará shahd shaháray ke dayay zahr maná
Mani addirah chó kurahá bonás ent modám
Halkay sargwátá kayá gwashtag beday bár maná
Óst o béósti o delmánagi bárén tá kadi
É che wazmé ke kotag mojjati chamdár maná
Jánay band band chó Shayhá wati dág dátag begend
Hániay zaymén delay zémel án gósh dár maná
Margay rahchár án shap o róch gón dardán kejján
Malkamut Nastagén talká srap o kópár maná
Chó palárá chó patárá chiá pádmál bebán
Hár o tupán delay shahkawr zeré ógár maná
Ástinká na máré na zerdá gamé chincho tahnái ent chincho tahnái ent
Nést yakk dozhmené nést yakk mahramé chincho tahnái ent chincho tahnái ent
Ach man jostá makan chón gwastag mani éokiay sapar jangalán dar pa dar
Dur gendán zahiráni shénki shamé chincho tahnái ent chincho tahnái ent
Bolbolá gend darday mani chont chihál jant chont peryát kant zendagi ent mani
Yakk kaléré kahiré na pirén jamé chincho tahnái ent chincho tahnái ent
Má jasán gón jatag mahparán gón jatag delbarán gón jatag áp o ásá jatag
Na getrángén anárké na chammi chamé chincho tahnái ent chincho tahnái ent
Kázi hamráh o yáráni jostá makan kay bezánt ke kojám menzelá raptagant zendagá mortagant
Rázdáré na kunjáni gárén ramé chincho tahnái ent chincho tahnái ent
Oo Dhádharay sabzén kapót
Pásán zahirigán janay
Genday maná wáb nayayt
Cha Hániay bázén gamán
Jósh janán wahd o damán
Rendán maná tiré jatag
Tirá maná kári kotag
Háni mani dastá shotag
Rend neshtag o shart janant
Shartán pa Hániá janant
Dóstá mani dastá barant
Dawr dayant márá gamán
Dágán mán bógán trokkolán
Man Hániay wástá zarán
Táke hamá róchi merán
Báli kapót bell kukuán
Sidá boraw mán Dhádhará
Péshchár bekan dorray bará
Dináray máhén dohtará
Á wat neshán ent pésará
Arsy naóshtant záherá
Sheng ant anárkáni sará
Kasshy mán kerr o yaggwará
Mani Hálán beday mahpaykará
Kásed taw zutiá dar á
Nendag eday bass ent tará
Bál kan cha sóláni sará
Paygámán sar kan Chákará
Shawr janán man embará
Káyán damé nazzigwará
Tai bázáray kerr o gwará
Kawlé kotag ayshi sará
Gón zahm o pollén espará
Wáb ay mán narmén bestará
Gón dornejátén dramgwará
Washwábiá naylán tará
Dast mán ent may jenday pa barbádi o dar pa dar buagá
Márá wahdá hazár randá móh dátagat pa gég o gwar buagá
Má dán haywániay simsarán cha hamá démá sar butagén
Márá wahdé pakár ent dobar áyag o pa bashar buagá
Shahd o shiray edá kawr o kawrjó tachant nést ent hájat bale
Má ke tonnig atén márá trampé naras e t lonthay tarr buagá
Gón kayá gellahán é kanay ke chiá béwapá butagay
Marchán mehr o wapáay ke har némagá bay o shar buagá
Shahray damkán matarr bé sarigá ke donyá haráb ent jenekk
Sahi naay taw nazánay tai báposhtá chónén habar buagá
Má chó sengay botá hoshk o hayrán atén démá dordángay
Atkagat á pa wahdé wati dazgoháray napar buagá
Béde taw dóst nabut márá kass é jaháná Nazirá bogosh
Chó hazárán tayár at gón bechkandagán hamsapar buagá
Nán máhé hast maná nayke kalkasháné hast
Tará begenday bahárnawbatén gosháné hast
Byá ráji jonzay tahá hardokán hawár kanén
Tará yakk chágalé hast ent maná gedáné hast
É eshk chónén wabálé yalah nakant márá
May washbuáni tawárán ón zendamáné hast
Ni ázmán hamódá beshanzit estálán
Hamódá tásé o pirzálay srumadáné hast
Halij o Yuropay ganjén nedáragán bátay
Mani kapótán yakk sháhápé Zámoráné hast
Shodikén gókéá póstád del nabut waragá
Gón rásti báská maná abrami shegáné hast
Man setr póshán hamok róch brahnagén wábán
Mani zeminá katársáchén dódmáné hast
Zeminay hón mán kóháni chammán rechagá ant
Pa enkelábay zehán tirshalén kamáné hast
Cherág chónahá ádénkay pákén áyát ant
Nawábay ahdá kalamwáresén jaháné hast
Zendagiay katth jalán kapt sharter at jawr pall kotén
Chó mabiténán pashémán gam kotén nán gal kotén
Hámag ant chamm tai homárén proshtagant shellén mechách
Jambaray potthé besátén pa taw man kanjal kotén
Zántagat ke hecch narodit sóragén háká mani
Rópagé zortén latártén hák roptén dhal kotén
Balkén róché rózgáré rost pa taw sáhegé
Sotkagén arwáh bobortén nambagéá kall kotén
Anchó bitén ágahiá wábá gendit mardomé
Estál keshténant zeminá ázmán jangal kotén
Ják o jallawé nalóthit ráhé haryakké gwazit
Chamm pa Madiá nakaptant lógay dém taw pall kotén
Naksh kanán ant hónán tákán pédák ant
Chokkán ant tai páday hákán pédák ant
Hambal delgósh ant shapchérén talkán gón
Dozhmen deltrakk ant cha trákán pédák ant
Tai bechkandag pa man ke ópár o sekat
Dahray delbaddhi télánk ant pédák ant
Drachk mani sangat róchay démay diwál
Keshkay sará sáheg mélánk ant pédák ant
Zirán ant tahnáiá gongiá wati
Pasht géján ant jalldh o jákán pédák ant
Wasshi Gol may peryátáná delgósh nakant
Gosh nadárit gam goshtánkán pédák ant
Asp etant o hónién káthár etant
Goddhe jangá éokén bázár etant
Ombray raptárá kasáni chósh wárt
May nyámá dóday mekk diwár etant
Áiay gón áyagá zenday zeray
Dard dráhén pa rawag áchár etant
Má pa jenday wábán harshap thokketant
Yár hámósh tai bale darbár etant
Del gón pázépáni pajjigá dar atk
Chónén wasshén loddhag o raptár etant
Pa tai zébáén hosnay arzonán
Didagáni morg mozhdawár etant
Laddhagá gón kasséay shahray mani
Damk purah téwagén bimár etant
Man tá marchi jenday ástiká wati
Chandhagá gón dist táke már etant
Shoshtagén báláday ázmáná tai
Chincho dhawldár mohragén estár etant
Nadr butant gón Samin bechkandagán
Anchó shaydá pa watan may yár etant
Bámay neshtagén morgá
Jangalé sará zortag
Nálagá ent zaip zaipá
Hoshkén sóléay thollá
Bánzolán proshag lóthit
Dardán ér barag lóthit
Béde taw gamig án man
Kai dapá goshag lóthit
Bámay neshtagén morgá
Jangalé sará zortag
Sabzekáni jópágá
Gánthiáni háméná
Del nalóthit hecch paymá
Tránagáni mangirá
Bámay neshtagén morgá
Jangalé sará zortag
Wasshián koshag lóthit
Chammán tarr kanag lóthit
Sarshapá tán gwarbámá
Máhá gón rawag lóthit
Bámay neshtagén morgá
Jangalé sará zortag
Bé gamá gamé dátag
Chó zerá ke dar shántag
Kessaháni baniádam
Béwasiá del moshtag
Bámay neshtagén morgá
Jangalé sará zortag
Atkagán man gyábáná
Neshtagán dán gwarbámá
Sáh naent mani badaná
Cháragá án sakk durá
Bámay neshtagén morgá
Jangalé sará zortag
Nálagá ent zaip zaipá
Hoshkén sóléay thollá
Man nazánán ke shamóshag tai parchá grán ent
Man nazánán ke shamóshag tai parchá grán ent
Mehr á mehr ent ke á zántay nabutag lóthók
Yakké dar géj mamannit maná bárén ganók
Zend hallit bale kay goshit zend ent hallók
É ganóki ke pa man zendéay dar géjók ent
É ganóki ke mani bandigeriay sók ent
É pa beh kwahn nabit é pa modámán nók ent
Man ke man zenday mátáyá baré béhál kanán
Man ke man borzay hodáyá baré béhál kanán
Zenday dárókén é sáhá baré béhál kanán
Man nazánán ke shamóshag tai parchá grán ent
Wadáray poll sabz bant
Dayáray poll sabz bant
Tai dráhiáni gréshagá
Baháray poll sabz bant
É dégén del ke lahdh wárt
Karáray poll sabz bant
Dar áay gón man pajjiá
Docháray poll sabz bant
Taw sarshapá talab bekan
Saháray poll sabz bant
Saminay malpadán Odás
Lewáray poll sabz bant
Dráhén donyá zeréay lápá ent
Zendagi grán ent bójigáni tahá
Róch námahramáni setrá kant
Sáhegán wassh wasshá kenzénit
Káyant kabray sará mani báló
Sotkagén bánzolán wati chárant
Zámoráná agan bogwárit hawr
Dant záhé Neheng daryáyá
Shir shanzit golzeminay sará
Máhay démá nazánán kay chokkit
Chárit róchá wati delá chárit
Róchgwárchok nazánán ché jédhit
Éshiay wájah chón baheshtá rawt
É kabá dág dág o póleng ent
Márá háméná yát káay taw
Per kanant macch zéwar o sahtán
Brahnagiá ón mósomé hast ent
Tákréchá bechár gón drachkán
Wábjáh ent báli morgáni
May cheshay ján konthagá porr ent
Wáb dastá lagoshtant o ágáhi ent
Ájui menzel ent nun ke má ráhi én
Pad nakenzán o poshtá nabán hejbará
Ákebat dán may gón taw hamráhi ent
Jangay zangá majan jang hamé paym bit
Jáhéá langadhi jáhé béjáhi ent
Goddhi tirá agan jenday námá bekant
É mazanmarday pegráni zébái ent
Jáwar o hál nést marchán dhéhá may
Jáhé pádmál ant nang jáhé bégwáhi ent
Ás o ápá gón ázhnái bit
Ás bit ásay rózhnái bit
Taw wati kénagay sará setk ay
Tai wadhá man bebán tabáhi bit
Bass pa yakk zendagén zahiréá
Gón kayá incho delsapái bit
Kay topangá wati sará dárit
Kay pa mehray galá pedái bit
Pahki ent zerday labzay har máná
Gón delá chón béwapái bit
Nán mahkáné nán mahrangé nayke sharábé pasht kapit
Kórén chammáni átrápá champachén wábé pasht kapit
Taw ke mán rózarday gobárán shahdén lonthán gatth páchay
Zenday tamámén rang gesar bant tahná golábé pasht kapit
Cha marchigá rand manárá kassh cha wati gomráhén delá
Shakkal o shahdén jost namánant jawrén jawábé pasht kapit
É sawdá eshkay sawdá ent noks o napá cha bálá ent
Taw tori dorsén wámán bomókay angat hesábé pasht kapit
Belly zamánag pors bedárit wánag o zántay kaht bebit
Kázi jahánay jandh o potenkán pa taw ketábé pasht kapit
Man estál kárán agan taw bolóthay
Tará pésh dárán agan taw bolóthay
Tai suratá sarjamén zendagiá
Man nendán o chárán agan taw bolóthay
Satar ke delay áp o hangám hoshk ant
Pa taw ars gwárán agan taw bolóthay
É pa taw hazár pand borrant o káyant
Wati dardwár án agan taw bolóthay
Maná tai sar o sáhay sawgend Kázi
Ke gálán katárán agan taw bolóthay
Darday cherágén didag tahár ant rók kan delá
Estál o máh ham tai rázdár ant rók kan delá
Pa sayl o swádá kádháni thóli sar geptagant
Balkén edá ham sahté bechárant rók kan delá
Tai dóst o hambal óstáni syáhén gáray tahá
Ach taw modámi ommétwár ant rók kan delá
Nódáni arsán áp kortagant dorsén kanjal shapay
Béwábén máhay didag homár ant rók kan delá
Dardáni ásá tahná bosoch kassi zangá majan
Taw bégonáh ay á bémayár ant rók kan delá
Man tatkagán
Man tatkagán taw gal kotag
Hamé shegán tahl o kocchalén
Modám dard o tirokán kant
Hamé jagardroshén gomán bézobán kant maná
Hamé badén habar neshán kant maná
Man jangjáhay tatkagén sepáhié
Nadát kass gwáhié
Hamésh setk o báwar ent
Ke ájui zebahrwábén didagáni menzel ent
Golzemin mani del ent
Man tatkagán ta sangaré badal kotag
Pársáé ke dozzay kárá kant
Zendagi kór bit nedárah kant
Bass hamé yakk o do shapay gapp ent
Kay dán omrá tai wadárá kant
Byá manárá bozur ambázán
Kay pa bechkandéá gozárah kant
Man paméshká nachárán ádénká
Kay wati maiyatá nedárah kant
Káziá rózgár námá nést
Sháeré darday kár o bárá kant
Gol dar atkag tarr o tábá éoká
Mán bahárá bé hejábá éoká
Némshapay sártén saminay mólomán
Paddrahént márá cha wábá éoká
Chón gwazit mán shántagén é ranjay shap
Bé tai óstay sharábá éoká
Darwará byárén kojá cha má tai
Dar bebárt mehray ketábá éoká
Kay wati haysi saray rakkénagá
Dar shotag ganjén gayábá éoká
Á tamardén sarmachár bélán koj ent
Ke bedant daharay jawábá éoká
Chawl porsig ant sabzén sánwadhay
Lépag ent é kay tayábá éoká
Bell maná zendá gón hamkópag bebán
Taw bekatth mollá sawábá éoká
Jost makan Sáher ke man kai háterá
Saggagá án é azábá éoká
Cha sharábán sar nakasshay cha golán paddar nabay
Taw kojá ay ke mani chammán damé andar nabay
Chó ke ápay rótagá ér kaptagay may bátená
Har gamá bongéj bay gón har gamá ásar nabay
Má pa taw chó yakk o tahnáén padé ráhay sará
Taw chó wasshén bóé ach má shengay pa má sar nabay
Á kojám kayp ent naloddhit tai bahárén dámoná
Arsay washbó ásay lezzat yá gamay jambar nabay
Man wati ahday tawámén jédhagán arsé kanán
Taw chó gwátay bánzolá hawray sará ham tarr nabay
Kad nebeshtah kanay pa maná kágadé
Háterá tai kanán man watá kágadé
Chárán har némagá kágaday mardom ant
É zemin kágadé ázmán kágadé
Anchó óshtátagán áshekáni ramá
Chó goshay kágadáni talá kágadé
Gwátá bandig kanant wahday mardom agán
Man ón danzáni démá dayán kágadé
Gón nakaptán báli morgáni ramá
Man watá kónjé Horásáni kotag
Kwahnén kandilé gamáni báletag
Shaptahárá róch mahkáni kotag
Zendagi bézár cha zendá wati
Mordagán láshé kamarzáni kotag
Waptag shwánag pa karár kánchay gesá
Méhadhay gorkán negahbáni kotag
Ché barósah sáhegá kópag bedant
Káziá jenday Koránwáni kotag
Kóré gón nedárah sar o chér ent
Gongi gón tawárá sar o chér ent
Tákréch mabát shálá é mósom
Kargoshké bahárá sar o chér ent
Dozhmen mani dódán naent sarpad
Gón lajj o mayárá sar o chér ent
Tawpik nakant gwams pa rahtá
Mahrigé mahárá sar o chér ent
Truzatk gón hamsáhegay truá
Bráté gón gohárá sar o chér ent
Chosh zánt ke é dard nabit wassh
Dardé pa anárá sar o chér ent
Kázi zadagén zerd zaip ent
Chont sál watárá sar o chér ent
Tonn marchi delay ham nashot sharriá
Má wa tai cháragá sér nakot sharriá
Má masit o kalisáay myánay pakir
Nán hodá rázi ent nake bot sharriá
Marchi bégáh gón arsán wati michal ent
Taw chó barpá delé áp kot sharriá
Anchén káré Nasim gón má kot mardomán
Má keshár wáhagay ham narot sharriá
Hamincho shór kanant é darig o darwázag
Man chont wahd ent wati gálewár esh nakotag
Delá kolawhé pa man gón bebit dáty nakant
Nán é abétki wati kessahé gón man kárit
Mani é lógay darig o darán shamoshtag ke
Man mardomé án delon lóthit ke habar bekanán
Baré baré ta maná shayrokéay hájat bit
Anágahá wa salámé pa man cha durá kayt
Delon bekasshit watárá salámé dát nabán
Taw raptagay nu tará chón tawár per bekanán
Man chont wahd ent wati gálewár esh nakotag
Gawharén sáhat satar hákóth o hákán kaptagant
Má delá kilá jatag o wahday gellah dratkagant
É mani mehráni mozzay rahnén aks ent máneshá
Cha maná péshá mani kópag dayók ant waptagant
Taw ke bébramshi gománá dáwatay niyat kotag
Tai shodikán dap nashoshtag pa tará sar geptagant
Má chó drichká har hayálay poth boná cha gwatkagant
Zendagiay lad jatag o omray gellah keshtagant
Pa tai nuray jalakshán má chi én may del chié
Tai hayálán gár donyáé ke haptag haptag ant
Jig mán jig ent Golay mehray dayárá do Balóch
Pa nedáráhá tamáshái hazárán atkagant
Taw chó segréthay goddhi tháléá
Dóst bay maná
Dutáni hóriá
Bál bant
Bésarén hayál mani
Kayt kasé kukár kant goshán
Pád á o pád á
Taw sakká dut kotag
Yakkén thálay halásiá
Mortant hayál mani
É nedárag gég buán butagant pa gwam merant
Nun darámad sar gerán ant yakk yakk mahram merant
May mohobbat rahzanén morgéay peryátén gomán
Bass wadáré ke deláni dard sabzant chamm merant
Shap janekkén hájatáni régzárén kessahé
Pás pásá zendagiay ranj tej bant gam merant
Máhekánén óst drapshant bim estálán koshit
Yalacharén damkán tahári kamm kamm sarjam merant
Sambahénet nawbatáni mahwashén kaypé padá
Námahé lóthit hodá o har wadhá ádam merant
Mólomán mósom galáit o cherágán tokk jant
Sáhatéá pad begenday é merant á ham merant
Hayálay pahkén ázmán
Gept syáhén jammarán
Gamay gamé rodán bit
Delay dhagáray nápagá
Hazár sál gésh man
Tahárián gón chér o sar
Man parchá mán gishetán
Man parchá gishagá nahán
Delá gón drikagá nahán
Mani chiá mani nabit
Man chammán chón bedárán pa
Arastuay sarámadán
Nán wánán Kánth o Haygalá
Watárá rép dát bán
Padá man káyán pa tará
Pakirdróshomén hamá
Mojáhedáni pólagá
Ke rástiay panáh atant
O wáhagay lekáh atant
Hamé padán gerán bán
Pa hobb o wáhagé rawán
Ke gendán drájén patthéá
Sawásé kaptag sestagén
O nók o annigén padé
Zeminá ér kasshetag
Gón gellahén zobánéá
Shapáni wábay kimatá
Chedhekkahé delá gwazit
Padá manárá dróhetag
Padá manárá dróhetag
Tai zahriá sad sháeray goptár bahá ent
Tai gellah o ázárán saray sár bahá ent
Lonthán ke wati gatth chenay taw pa damáné
É sáhatá yakk karnéay singár bahá ent
Ché máh ché estár o chi ent kalkashay bestár
Á mahparay tábán ke shapay shár bahá ent
Tai dhakkomén midáni shamán del mani gár ent
Lóthán ke nalóthán mani gamwár bahá ent
Harkass cha delay dawlatá sér ent wa sér ent
Pa nám edá harwadhén hazgár bahá ent
Bádsháh ent tawár mawláná
Enkelábá bedár mawláná
Zolmay zahmáni sáhegá neshtag
Jant nomázá pa jár mawláná
Páday chágerday sánkalé mollá
Pa olossá mahár mawláná
Chér kant ent shekáriay dámá
Bit wat ham shekár mawláná
Póh naent záneshay alep bé án
Aglay ráhá bit gár mawláná
Ráj áshóbéá pa sargir ent
Taw ón pádán madár mawláná
Tonn máhekáné but wáb záperán kotant
Má hardokán jetá jetá delon wati zyán kotant
Hamé ke wahday máneshá karáréay wadháli ant
Hamé wadhén gwátay aks ápay páspán kotant
Shekastahén damánéay azábiáni opp o áh
Zémeni sáhegé patátant zardén ázmán kotant
Hazár bár didagáni régzári bonzehán
Tayáb chawl zer wati gón gellahán bayán kotant
Sapar mosáperén deléay halki rahsaré naent
Ke menzeláni shapnasibán keshk kárwán kotant
Abétkiáni ozr gárén Móloméay mohbat ent
Taháriáni dróhagá cherág dawr dayán kotant
Áp o shishag lekáh taw kojá má kojá
Chammán paddar nabay ér rechay bátená
Rástiay géchená óst géchag nabit
Taw nayáay gón man wahd péchag nabit
Donyá wáb ent tai duriay sáhegá
Áp o shishag lekáh taw kojá má kojá
Gam chó gwátá tai rázdáré naent
Ás hamráh nabit barp yáré naent
Rang chammáni may retkagant rahsará
Áp o shishag lekáh taw kojá má kojá
Kay benazzárit may sojdagán kaptagant
Eshkay halká sadán ázmán kaptagant
Mehlab o meskén kabr ant zeminay delá
Áp o shishag lekáh taw kojá má kojá
Drachké án ápé án óst o armáné án
Man tai ahday gedáná yakk mehmáné án
Gón watá zur o bar gón watá zur o byá
Áp o shishag lekáh taw kojá má kojá
Ásén zahir o wadáráni bar mohragé
Éok án ke mani hamsapar mohragé
Mahparán gón berand didagán gón kamá
Áp o shishag lekáh taw kojá má kojá
Zerdá sombant o chammáni démá borant
É cherág may shapay proshtagén thokkor ant
Chó saminá bekassh taw chó róchá dar á
Áp o shishag lekáh taw kojá má kojá
Róché tai jodáiá barbád bitagán
Dardáni meskén métagá ábád bitagán
Pahká maná shamoshtag mani bél o hambalán
Dánke tará man sáhay badal yád bitagán
Man chó gobárbastagén ráhay mosáperá
Tabdáni rázdár o jalay syád bitagán
Dán zendag án zebahr nabán mehray Lezzatá
Yakk randé bass man gón tará hamnyád bitagán
Per bastag Kázi shayr pa dóstá delay tabá
Róché Bashir róché Atá Shád bitagán
Zamánag harshap
Mani tahnáiá dozhmáné dant
O cha darigá lekkit
Bale cha shahrá dar kapt nakant
Sohbá cha dorsán pésh
Gón man dap kapit
Wati dozhmán o mani tahnáiá shamóshit
Mani hamráh
Cha darwázagá tahá poterit
Bé taw sártén shapán zemestáni
Héd bit zendagiay pésháni
Taw ke cháray tai didagán bokkit
Jangalay sabzokén pashómáni
Yakk damáné tará magendán man
Band bit ent napas é chammáni
Chincho bérang o béhonar butag
Del ke donyáé at kehébáni
Gend kwahnén sorózá emrózay
Sor badal kortagant rawájáni
É chié má wati sará dátag
Róché wáheshtéay negahbáni
Hastiáni sabakká wánénit
Ji pa naksh o negárén hayráni
Bátenay jangalá padá hawr ent
Káshy misséntagant mechácháni
Bé taw é shahd o shir emrózay
Tahlén darmán ant bass tabibáni
Anchó hámóshi ent benálit wat
Del wadárá makant kapótáni
Agán shap róchá singárit cherágán
Tahári rók bit chárit cherágán
Mani shahray shapén mordagparastán
Saruná kabray kay dárit cherágán
Maróchi gwátay niyat jahl o borz ent
Shapi hawré padá gwárit cherágán
Mani shahray kasánén métagéá
Modám kassé shapán nárit cherágán
Á kandildróshomá lakk mahrabá ent
Pa má shaptálehán kárit cherágán
Hodá zendag bekant may Káziárá
Shomay ganjén gamán márit cherágán
Béásarén wáb ant
Bémozdén sawáb ant
Tai kaddahén chamm ant
Yá kayp o sharáb ant
Tai rakk gón jalashkán
Drapshókén goláb ant
Do ars ke chammán
Karnáni hesáb ant
Gongén mani passah
Tai jostay jawáb ant
Tai suratay áshek
Adnáén nawáb ant
Johlén zeray chahrá
Gardókén tayáb ant
É bondaray hákom
Jallád o kasáb ant
Dar bar éshán Kázi
Gam mehray ketáb ant
Kawsh zarit gón mesk o zabádán donyá ent
Moshkul án gón tránag o yátán donyá ent
Chárén mósom har sálá káyant o gwazant
Yád kanán tai nend o nyádán donyá ent
Krám kanán ay taw gón bakmalén pápóshán
Omré bit man pádshepád án donyá ent
É randi hárá ón begenday hezhm kotag
Lóg shotant gón taht o nepádán donyá ent
Róché na róché Kázi tai ham bári kayt
Balkén begenday zenday morádán donyá ent
Hamá kast o kénag hamá derr o dóch
Nazánán kadi bód kárant Balóch
Padá brát brátá gón hamzenchek ent
Padá atkagant gwastagén sál o róch
Wati possagán johday pantá beday
Man chó beh nagoshtag ke dóchá madóch
Mani golzeminay sará rostagant
Maná dóst bant Makkoránay koróch
Eshán Kázi may mál o ges sótkagant
Wati rastarén washnayatkán bosóch
Dán é chamm shalant arsá del zahir nálán ent zendag ent Balóchestán
Dán é gédiay damkán róchay rozhn tálán ent zendag ent Balóchestán
Hecch badén negáhé may mehlabén dhágáráni kesmatá nabajjénit
Dán kyámatay róchá hambalán namirán ent zendag ent Balóchestán
Ji mani shahidán ke pa wati watan mátá gám gám sálónk ant
Hónay hennién trampán malgozár Bólán ent zendag ent Balóchestán
Bárén sázetag chincho gón zamánagá pandal washnayatk o badwáhán
É rahim o rahmánén borzay wájahay shán ent zendag ent Balóchestán
Ás o ápay chakkásá chó talár barjáh ent golzeminay delbandá
Hurdagán kapay Kázi chest kanag nabit grán ent zendag ent Balóchestán
Del chó sorózá sáz bit tai tránagá wahdé kapán
Donyá cha man náráz bit tai tránagá wahdé kapán
Man kahr bán del bahr bit wayrán mehray shahr bit
Yakk tránagé sakk báz bit tai tránagá wahdé kapán
Tahná man bé taw gár bán emrózay danzáni tahá
Harchi padá shóház bit tai tránagá wahdé kapán
Tai yát pa man chárdahi máhé tahármáhén shapán
Sáheg maná ambáz bit tai tránagá wahdé kapán
Kázi delá naksh ant tai diwán o majles pésari
Harróch gapp o wáz bit tai tránagá wahdé kapán
Kawsh meskáni bégahay shár ent
Máh mani chammán róchay deshtár ent
Mehlabán málit chandanén dhilá
Sarjamén donyá mesk o átár ent
Zérbár án gón wáhagay dódán
Sar mani jenday kópagán bár ent
Dar kapant saylá gam pa sawdáé
Del zahiráni halk o bázár ent
Anchó zórák ent marchi baniádam
Wat wati jenday gardená swár ent
Dróg chó róchá ázagén drapshit
Rást shapay danzáni tahá gár ent
Man hamá tahná sál o karnáni
Kay mani hamráh kay mani yár ent
Taw benend tahná sál o jammárán
Man rawán kammén démterá kár ent
Róchá ham estárán hesábá ent
Taw goshay Kázi angatá sár ent
Cherágpóshén ométáni páspán bayán
Man ázmáná cha laddhán o ázmán bayán
É kóh ke shiragán petthénit shirkeniay wati
Man shahray kocchalén kaypán ché béenán bayán
Tai didagáni balókén basháratán cha jotá
Maná gomán nabutag ke bégomán bayán
Mani tawár tai bádgiray sháná jombénit
Boté naán ke mán chárráhé bézobán bayán
Dán ás chammay abélá watá nadant jágah
Kojá é kawr rawániá sháhegán bayán
Man chinchó rangá rajéntag watá pa tai rangán
Baré ketábéay sarpósh baré kamán bayán
É kóh o kawr tai pádáni bósagán pa zarant
É kallagáni anárpoll gimorán bayán
Kapótéá maná gayábánay goshtagat Kásom
É kóh chedán cha beladdhant man bézobán bayán
Máhal Janekké sháhókárén har kárá watiá kant pakká
Sohbá mahlah pád kayt ent mantit shirán hinzaká
Bandit kawárá bégáhán bárt shanekkán chárénit
É rangá zánán hankénay chammán kasshit yakk yakká
Kalligá zurit háligén tróngalén kánigán porr kant
Gwázénit róchá sáhegéá ártá poránigay tarr kant
Gón kabgi rawáj o raptárán rózardá lógá wátarr kant
Hawr o gwátá haryakké sar kant watárá lógá bárt
Nádán ent chó chórigá árá nakant ent hecchi sárt
Jambar grandit del trakkit shahm gerókay bimnák ent
Bé torsá dar kayt pézhgáhá nendit tróngal chent o wárt
Shahray mardom tai démá rang o dánagá pasht kaptag
É gapp maná hayp o armán ent cha zánt o zánagá pasht kaptag
Sar butag zamánag máhay sará Mirján á gedánay báhóth ent
Bist o yakkomi karnay janekk elmay wánagá pasht kaptag
Taw wati mawjén delá cha jost bekan
Tai delay bandán man jáhé kot nakot
Man hamá péshi man o armán mani
Man wati armán cháhé kot nakot
Taw goshay ke hár o kandhig o jawakk
Haw ke man é del teláhé kot nakot
Belly ke sai ent jahán may záriá
Má o taw parchá seláhé kot nakot
Béde cha wasshén hayál o tránagán
Man dega géshén gonáhé kot nakot
Sar bayán bárén che paymá menzelá
Bastagén bandé man ráhé kot nakot
Layb naent Mollá baláháni barag
Taw watá deng o baláhé kot nakot
Man shapé pa wat sabáhé kot nakot
Zyádahén dardán cha áhé kot nakot
Bénag bám cha rakkán chammán ás sharáb
Oo mehráni nograh teláhén tás sharáb
Tai thahláni tirán gón zaymén zerdá
Man chakkásán taw jagará chakkás sharáb
Dán hashrá tai nám ketábán pasht kapit
Nósh bekan may paymá chárén pás sharáb
Gol mán golén póshákán anchó dhawldár ent
Chó ke bebit mán kánchay kathurá lás sharáb
May bázárá zahrén ápay tangi nést
May pirénán bahr kotag mirás sharáb
Pa hónigán béray sekéná ródénit
Wahday mazárén dastay zehén almás sharáb
Kázi dóstay tawsipá man ché bogoshán
Chó ábréshom dém badan karpás sharáb
Tai gam delay tawár ent cha delá jetá nabit ent
Mani wazhdeli hamésh ent ke pa harkasá nabit ent
Pa nazántkári wártat choshén biragén radé man
Agán sad hazár randá taw bogosh padá nabit ent
Bay béomét parchá taw bayán kan man bezánán
Ke kojám kár Hánol tai háterá nabit ent
Mani kawl o nadrán lóthit mani ji o jánán lóthit
Ke pa kásed o kolóhá kadi gol razá nabit ent
Man nazurán éshiay démá tai kollay wazhdeliá
Delay dard bébahá ent ke pa beh dawá nabit ent
Pa kasá nabit pádár é bahárgah doróchi
Mani gam tai sará ent tai gam kayá nabit ent
Cha amollá náeláj án agán nán Sayad man goshtat
Maná chó maday azábá ke pa taw rawá nabit ent
Chamm shanzant ke nashanzant tai tránag káyant
É nasaggén delay ranjáni hazánag káyant
Wati ópáray kesásá cha kadi gésh maraw
Rastarén harch saggay wahd o zamánag káyant
Chokk bándát zemin lóg keshár wáb o sohb
Hecch namánit hamá róchá ke may zánag káyant
Kórén é donyá nagendit bale chó bit baré
Proshtagén zerd chó butag pa neshánag káyant
Grán dán ent yá tai aglay sobakkén gapp ent
Chankay héldár kojá poll pa do dánag káyant
Sál káyant rawant kass naporsit kassá
Porsay róchá chiá say róchá bant pánag káyant
Manday bázaray masit kaympay kashay darbarjáh
Gir har shap tai Golá métagay wánag káyant
Darigay zohray kawshá gón obénagi tekah dayán
Man dóshi dérán neshtagán
Man neshtagán o sotkagán
Man neshtagán o sotkagán nehengén derr tai tránagay
Na ozré taw kolaw kotag
Na gellahé nagoshtagén
Sabáhay poll sraptagant
Cherág róchá koshtagant
Bolórén halwaton proshit maná tai gir sar gerant
Baré gón lonthán sertagén
Taw shap chetag gón chokkagán
Baré baré gón kessahán taw áb thapporéntagant
Nayárit keshk tai métagá
Tai damkán pád dáshtagant
É del pa zóré gwar jatag
Taw hecch magosh taw hecch maranj
Ryáéá razá kotag man gatth tai kóhén háterá
Pors hálá watigá ham zangay janagá sar gwaz
Zaym ent tai del ham zaymén zadagá sar gwaz
Har sohbay sará shagrab halwat mani góshán kant
Róérshotay róch ér shot randay kapagá sar gwaz
May zenday galag marchi béwánkiá démá rawt
Pa bramshé jahán jah jant gwánkay janagá sar gwaz
Tazhné delá tawrénit o del maná sahdhénit
É zend pa taw tazhné hoshkén sochagá sar gwaz
Labzáni beday sahtán pekráni gwará dáem
Zébé ke mabit ent gón á sambahagá sar gwaz
May wábáni donyá hayáláni donyá chó yakkén damáná badal but chiá
Delay wáhagay máh o sáláni donyá chó yakkén damáná badal but chiá
É mátáni bacch ant é shéráni gwacch ant pa charpén dapáré bahá butagant
Á béhájatén sarzawáláni donyá chó yakkén damáná badal but chiá
Ke chérá kahiray taw kaptag zahir ay chó harján ay tiray bébánzol ay
Á péshi kapódar tai báláni donyá chó yakkén damáná badal but chiá
É wahday tabá bell ke menzel pa menzel rawán ent jáhel nadárit o rawt
Á békerd o borzén majáláni donyá chó yakkén damáná badal but chiá
Cha daryáay démá pa nódi do trampá ke drachkáni tonná na tawjil o dar
Kahiráni donyá chenáláni donyá chó yakkén damáná badal but chiá
Má wábáni poshtá tai dábáni poshtá azábáni poshtá ganóki kotag
Má parchá bezánén shagáláni donyá chó yakkén damáná badal but chiá
Tai mudáni syáhi tai lontháni bráhi tai chammáni sháhi kayá bortagant
May shayráni donyá mesáláni donyá chó yakkén damáná badal but chiá
Tai Dhawli hamá gam hamá del hamá chamm hamá dóst o mahram hamá gésh o kamm
Mani hamsaróén neháláni donyá chó yakkén damáná badal but chiá
Zend pa jédhag o mark pa módagá ásán nabit
Hoshkén nendag o záli zárahán gozrán nabit
Ji oo golzemin nur shanzán kant máhay jannatá
Ahdá poll kotag nin róch padá sóchán nabit
Mehré ke nadant dardé ta nabit sawdá hecch saray
Eshké ke saráni zyán nabit táwán nabit
Yakké man ke gón zerday angarán bechkandán zarán
Yakké á ke mán nóday sáhegá wasshán nabit
Tá kad zendag án almásán tará wahday kayluá
Gawharkimati tráshay mennatá drapshán nabit
Yátáni sará shanzán ant tai pádénkay tawár
Chápáni samin mehráni padá wayrán nabit
Zerday wasshi o rozhnay émeni har handá naent
Harjáh ke kadam mehráni kapant Bólán nabit
Hónay lóhárén hárá bechár Kambaró
Tangahén sardhagárá bechár Kambaró
Zard gashtag chó haldárá báwar bekan
Dazgoháray gohárá bechár Kambaró
Sárbánay saray hósh saylá shotag
Mahriay sarmahárá bechár Kambaró
Jenday brátá wati tirbárán kant
Marchién sarmachárá bechár Kambaró
Kódeká bell petay zérpádán bit
Kópagá sóch bárá bechár Kambaró
Nádráhá cha ham gésh bazzagter ent
Yakk negáhé anárá bechár Kambaró
Mayzarán ant padá némargén keshár
Polbaheshtén lewárá bechár Kambaró
Chó mabit Siwi gayráni dastá borawt
Chákaray yátgárá bechár Kambaró
Man tai nám gept o do gotth nóshetag
Chárpásay homárá bechár Kambaró
Káziárá do gapp ráhe donyá bogosh
Pákén parwardegárá bechár Kambaró
چه اِدءَ بێتگانs
Hodá Taw Ádamé wadi kotag
Padá chia shamoshtagay
Pa bandagiá drachk o dár bass etant
Chó zendagiá morg o már bass etant
Hodá Tai Hawá koj ent
Sahi naay
Hodá-madistén didagáni jost o pors dam barant
Pa lóthagá Hodá rasit
Bolóth taw maras Hodá
Pa dastay jahl o borziá maras kassá
Narasetagay kadi maras
Rawán kant é zendagi
Hodáay námá nyádié
Hodáay námá métagé
Masit bit ke mandaré
Hodáay námá hóthalé
Hodáay námá mádhié
Hodáay námá gádhié
Hodáay námá daptaré
Hodáay námá mardomé
Hodáay námá pattaré
Hodáay námá pendhagé
Maras Hodá kadi maras
Masitay wájahá maras sará pa labb jahl kant
Na mandaráni ganthiáni thelingagán
É hóthaláni málekán chó gozhnag ant
É gádhián sawár angah pyádag ant
É daptaráni hasht-sáhti
É nyádiáni kahbagi
É pendhagáni wájahi
É mardománi rastari
É mordagi o módagi
Maras eshán kadi maras
Hodá Taw morgán rasetagay
Hodá Man sohbi neshtagán
Taw gwandhóáni kandagán gón gwastagay
Pa maktabá
Hodá Taw mátéay del ay
Ke bacchay lásh kaptagy
Hodá Tará zahir kant pa Ádamá
Hodá Tai hawá koj ent
Sahi naay
Mani Zarinah bandi ent
Hodá Taw bayrakáni bandi ay
Tai chamm o dast o pád bastagant
Tai tawár bétawará bortagesh pa páhóá
Bale tarárá kay koshit
É hóthaláni gozhnagi
Chó módagi o mordagi
Pendhagáni wájahi o rastari
É béwati o kahbagi
É hasht-sáhatáni daptari koshit tará
Hodá Eshán narasetagay maras kadi
Hodá Taw áyán rasetagay
Hodá Taw á ent gwastagay
Hodá Á lásh kaptagén
Hodá Á brát bortagén
Hambalán cha sestag o jetá naent
Hodá Á gohár neshtagén
Hodá Taw mátéay del ay
Hodá Man sohbi neshtagán
Taw gwandhóáni kandagán gón gwastagay
Hodá Taw morgán rasetagay
Kapóti proshtabánzoléá bastagay
Maraw hanni benend sahté
Benend sahté man nadrig án
Benend ke nókjawán ent shap
Bayán ant paddar nók estál
Dar atkag nóki máh nókén
Bechár ke nóki mahkán ent
Patátag cháderé syáhén
Kóh o tall o shépán nók
Sobakkén gwátá nók bótkag
Zeminay kágadén jigband
Maraw hanni benend sahté
Benend sahté man nadrig án
Benend ke par taw tonnig án
Benend man par taw kawlig án
Benend o gapp bejan wasshén
Dege sahté o dege pásé
Benend dán shap bebit warná
Bewaspit máhekán sártén
Bewaspant halkay mardom drah
Bewaspant jangalay shántol
Benend ke hecch nagoshtag man
Benend ke hecch nagoshtag taw
Benend démá tai chárán
Kanán gwázi gón zolpán tai
Tará chokkán delá darán
Delá darán o wázárán
Benend o bahr bekan gón man
Wati pollén taw esárán
Benend ke béde taw delbar
Pa man donyá é badrang ent
Benend o hecch mators mahrang
Cha dód o bésarén rasmán
Benend dánke bebit ent sohb
Begendant márá mardom drah
Bebit tálán drahén halká
Habar may mehr o dóstiay
Maraw hanni benend sahté
Benend sahté man kawlig án
Benend ke chér bén tán kad
Cha torsá molk o mahlukay
Watá tákad kanén andém
Cha bimá róche rahmánay
Taháriá nazánay taw
É chér o andarén donyá
Baláhén wat gonáh ché kant
Watá ke é goshant pársá
Watá lékant malang o pir
Namannant o goshant belly
Bozerg én má má darwésh én
Sepédpósh o wali én má
Pakir én má hodátorsén
Hatákár o gonahgár ant
É jimár ant é syahmár ant
Maraw hanni benend sahté
Benend sahté man nadrig án
Benend ke sohb bit belly
Begendit sajjahén álam
May jend o may mehrá
May pahkén mohbatay shahmá
May hajgén wáhagay pollá
Benend haw ke bándátá
shapay kotthá hawasnákén
Sabáhá má dayén mestág
Wati mehrá má názénén
Doén róchán é zendaygán
Wati hóriá gwázénén
Benend sahté maraw hanni
Maraw hanni man kawlig án
Gongodámén bándhom ant mardom koj ent
Béwapáén mardom ant mardom koj ent
Anchén wayránén dayáré rasetagán
Gárén morgáni ram ant mardom koj ent
Gón maná hamráh chárén mósomán
Bass napasgirén gam ant mardom koj ent
Áiá ke rájay dallári kotag
Sarmachár may deljam ant mardom koj ent
Ér nendán ent tahári rag ragá
Shapcherág zardén chamant mardom koj ent
Sáhegá róchá cherág dastá kotag
Kázi mardom bégwam ant mardom koj ent
Yabbaré ke ach watá man chó patangá sestagán
Gón wati jendá hodá setk ent pa jangá sestagán
Ché goshán ke jallaki chón char warán án andará
Ásay paymá jap kanán án ápay rangá sestagán
Pa Balóchay sardhagárá kass halaw hálaw majant
Gón kassá dárag nabán man chó topangá sestagán
Kay mani darday samanday áski dawrán dásht kant
Tránagáni jangalá man chó polangá sestagán
Kesmatá móré nayatk Kázi saray sawdá jatag
Pád o gámán man ke chó Timór Langá sestagán
Kadam kadam rawán bebet
Delér o pahlawán bebet
Pa sháne mádare watan
Pedá gón mál o ján bebet
Pa nám o nang o ábru
Sarán wati dayán bebet
Pa katth o sóbay menzelá
Kadam kadam rawán bebet
Gar ázmán shomay sará
Proshtag porgazab bebit
Gerók o grand o hawr o gwát
Nejéntag syáhén shap bebit
Zemin bebit chó ácheshá
Zamánag béadab bebit
Mayáret tors mán delá
Kadam kadam rawán bebet
Bebit agan shomay sará
Gazab gazab setam setam
Gón zolmay zahm o bajjari
Bebant sar shomay kalam
Bemallet démá démterá
Padá shomay mabant kadam
Mán sohr o taptagén pedhá
Kadam kadam rawán bebet
Topangay tir o tóp o bam
Shomay sará pa gwáragá
Del o jagar bebant dokapp
Nezar mabit pa cháragá
Tachán bebant hónay jó
Palak bekant nedáragá
Mán ás o ditay jammará
Kadam kadam rawán bebet
É zendagi golámiay
Balóchay possagán harám
É shán naent Balóchién
Peti saray bebit golám
Balóchay possagán yalén
Nasir arz kant salám
Beziret kawmay bayraká
Kadam kadam rawán bebet
Kadam kadam rawán bebet
Delér o pahlawán bebet
Pa sháne mádare watan
Pedá gón mál o ján bebet
Pa nám o nang o ábru
Sarán wati dayán bebet
Pa katth o sóbay menzelá
Kadam kadam rawán bebet
Gar ázmán shomay sará
Proshtag porgazab bebit
Gerók o grand o hawr o gwát
Nejéntag syáhén shap bebit
Zemin bebit chó ácheshá
Zamánag béadab bebit
Mayáret tors mán delá
Kadam kadam rawán bebet
Bebit agan shomay sará
Gazab gazab setam setam
Gón zolmay zahm o bajjari
Bebant sar shomay kalam
Bemallet démá démterá
Padá shomay mabant kadam
Mán sohr o taptagén pedhá
Kadam kadam rawán bebet
Topangay tir o tóp o bam
Shomay sará pa gwáragá
Del o jagar bebant dokapp
Nezar mabit pa cháragá
Tachán bebant hónay jó
Palak bekant nedáragá
Mán ás o ditay jammará
Kadam kadam rawán bebet
É zendagi golámiay
Balóchay possagán harám
É shán naent Balóchién
Peti saray bebit golám
Balóchay possagán yalén
Nasir arz kant salám
Beziret kawmay bayraká
Kadam kadam rawán bebet
Goshant mardom badal butag zamánag
Cha hoddá borz raptag zánt o zánag
Bale é del hamá ent ke hamá ent
Manárá jost kant é sohb o bégáh
Kadi barén zerá ózhnág kant róch
Kadi bit drin máhay chahragá jant
Kadi estár káyant golzeminá
Kadi alhán kant kawsh chó kapótá
Kadi bit mótk bant názénk o hálaw
Kadi bit morg bant bágádh o bálu
Kadi bit kóh karpásá badal bant
Tai bechkandag mani shayr o gazal bant
Kadi jambur bit ásé mán ápá
Gerók cha didagán nódi shalán bit
Kadi náshi chó sargwátá bekasshit
Kadi enjir chó náhá bepasshit
Kadi ensán padá chó shádóá bit
Kadi ensán sarpad bit watárá
É donyá jódh bit nókén jaháné
Kadi é zend gendit é morádán
Kapán man mardománi dast o pádán
Goshant mardom badal butag zamánag
Bale é del hamá ent ke hamá ent
Kadi barén badal bit
Gwarbámé zardén digaré tráshén o tai lásán kanén
Tai názbóén mohragán daryái chawlé mán kanén
Hardé cherági watthéá zilé patáyán kant Rami
Hardé kapóté pach drahit má ón tará ómán kanén
É keshk rehláni sará may maktabián wantagant
Byá proshtagén ádénkéá tai mohragán sawgát kanén
Ádénkén thappáni dawá álódhén saybrágán patá
Má sijozén dóchán tai dastunkéay shahmán kanén
Máhay sará taw surmadáné gwánzagé béhál kotag
Tai názokén mónjay tabá simorgé dabgálán kanén
Chó mordani ent del nabant márá pa chammay cháragá
Darmolkay darday kassawán giwáréá géchán kanén
Estár dér ent raptagant cha hákemén shahrá Nawáb
Rangáni sabzén jédhahé pa taw kalam sáchán kanén
Háterá taigá delay dardán delá dárán
Gón gamán delgósh án nun man kojá nárán
Grétag o gwázéntaganton sál názákén
Chér dátag sinagá man del wati chákén
Bazzagén chamm ant mani chó jambará gwárán
Háterá taigá delay dardán delá dárán
Róch rawant bégáh bant ent gón tai yátán
Sar pa taw nadrig ent taw é gam maná dátant
Del mani dhaddh ent ke man gón tai gamán bár án
Háterá taigá delay dardán delá dárán
Gón zahirán del trahéntag hilat o wári
Balkén á róchán padá Bánol hodá byárit
Gam choshén saggókén del man cha kojá byárán
Háterá taigá delay dardán delá dárán
Edá taw róché gwastagay
Gón sáwadhén basháratán
Man neshtagán
É éokiay bétawárén jangal ent
Tai wazhbó ent ke chawl jant
Malár dant o kayp kant
Pa sar gerag é tawkalá
Erádah ón badal kotag
Sapar saruná ér kotag
Manárá pád purá per naant
Del ent ke gón man gón naent
Pa jonzagá…
Nun sáh sorit ta neshtagán
Tai wazhbóay malárá bass samá kanán
Begenday bándá gwát byayt
Tai wazhbóá wati bekant
Maná é damká dar bekant
Man sar gerán kojá rawán
Kojá rawán ke shengetag mani abétkiay badan
Pa man darig o dar wa dér ent band butagant
Yalacharrén chawakké án
Tai namá tahná zendag án
Nun del goshit tai wazhbóay
Malárén rézagán bechen
Ya drapéay tahá bekan
É drachkay sháhodhá beband
Watá karój chó nakshéá
Pa émeni
Malárén sáhegáy bwaps
É wábá pád mayá o bass
Wapáay bábá lekketag Moriday dhawlén jatth nést
É kessahá pa Hániá malóth hecch mapatth nést
Mohabbatay hasáray sáheg ent tai ke enserán
Tai shaháray barkatá may ráhán band o gatth nést
Zarant chamm tahárián pa rózhnáén halwaté
Hazéntag gwátá shapkadag cherági rókén watth nést
Baheshtay daynán dast jatag chó wámdáray máléá
Hesáb o dádá Ádamay Hodáyá dhann o patth nést
Zeminay mehr dawlaté ke dar jatag o molmah ent
Balóchay hórkén koddhoká waláetáni katth nést
Cha ganjén zálemán saré natrakkit bétawáriá
Begenday may zamánagay Hodáay ordán latth nést
Mani dayáray malkamut na omr chárit na ke nám
Mayá ke hónbárián nagrástag gósht batth nést
Eshkay dóday lezzat ent ke laybián karár dant
Dahesht o dád é gwáziá bekatth yá makatth nést
Pedá jahán tabá ent ché goshit tará o chárit chón
Maná cha sáhá dóster ay mani delá tai matth nést
Kukár macchetag Shambu nacchetag
Barwár atkagant dhaldémá neshtagant
Gedámán gón Balóch gón mésh o bozgalán
Machrang ent padá pézhnáh pógas ant
Hámén ent byá hámén ent byá
Hámén embaray wasshá washter ent
Zenday machkadag sharriá bar ent
Hál ent tai áyagay
Gwangén may delá nógarké jatag
Pollén wáhagay macch má sond kotag
Gwarshán bastag o kongu chandhetag
Mehray borzagá bastag má shagazz
Hákóthá delay náhon dar chetag
Hámén ent byá hámén ent byá
Náh gón shiragán kombáni tahá
Hárag grástag o táp ant borzagá
Kappu káparay chér o sáhegá
Garku páchek o hombi hinzaká
Bahr ent byá madar dráhén métagá
Chángál nograhén táláni tahá
Hámén ent byá hámén ent byá
Pátán ant shalag góniá dhalag
Brenj mán gwálag o hólomb mán lachá
Pátán mán papok chapshok mán kachá
Sohbat byá kanén kosti byá gerén
Názénk o sepat hóriá janén
Mahray métagá zenday kallagá
Hámén ent byá hámén ent byá
Marchi tai didáray gamán didár kanán
Bándá watárá bárén kojá man gár kanán
Mehr wapáay tonná wahdé waddénit
Tahnáiá allam man bézár kanán
Kásed ón tai pa man byayt hayrán bebit
Pollán dráhén ráhán tai rahchár kanán
Bechkandán ke wahdé manárá moh berasit
Jigá wati man arsán gón singár kanán
Mir manárá bándá donyá dar géjit
Marchi zahiray gyábáná bázár kanán
Taw mani kawmay hakkién rahabar
Taw mani dóday sangarén Bólán
Taw mani ráji kayluay bonpán
Taw Balóchiay zagrén imán ay
Taw mani námay ezzat o shán ay
Taw mani hélay maktabén bonzeh
Taw mani pegray pilahén gwájár
Taw mani kerday kámelén pajjár
Ji tai máti jawzag o hollá
Ji tai kóhengén delay jallá
Ji tai kerdárá asiléná
Ji tai pahr ke pegr parmáit
Ji tai shán ke báz shónáit
Ji tai mehráná namiránén
Ji morádáni sohrdapén bámá
Ji hamá hón ke pa watan retkag
Ji hamá marg ke mánahé dárit
Ji hamá kósh ke zend baksháit
Káshi koddhok dasht o kahchar dóst bant
Barpén bálád shengén mahpar dóst bant
Gir kárán á chegerd o lánthián
Á dhalónk o ahdi jentar dóst bant
Sardhágárá nadr bátán man wati
Náh mozáti dázi kónar dóst bant
Róchay thekká górom o baggán rawán
Á tamardén wár o bazgar dóst bant
Man nalóthán dhann o darmolki sharáb
Shir o shilánch náh o lujar dóst bant
Gwásh o kábél sártén kánig mayzarán
Charz o syahgwar morg kapinjar dóst bant
Kóh manig ant lad manig ant jannatén
É chó sáhá márá Aktar dóst bant
Cha bálá yakk anágáhá mageské
Padá kaptag mani cháhá mageské
Hamá ent wapsagá naylit damáné
Potertag marchi sarjáhá mageské
Jatag kárché delá hamsáhegéá
Bechár kaptag mán pézhgáhá mageské
Kosh o dranjy kany marchi tabáheg
Tarárá bass bit máhá mageské
Dwá ent ke bekant Alláh marchi
Pakirá kokkodhé sháhá mageské
Dayán ent záh o bad Shahbáz Sharipá
Gani man dhik dát ráhá mageské
Wasshén hálé dán nayayt sharrangén yáray némagá
Del chetawr wátarr bekant sabr o karáray némagá
Jambari band wárt dardán zort shanzag didagán
Arsay juá hár kot hoshkén dhagáray némagá
Goddhi róch ant allamá móchkénay morgay rámagén
Dap pach ant marchi ke dámay mozhdawáray némagá
Róché sad bar man gerán piránsari tai mennatá
Taw maná wassh wasshá áort hósh o sáray némagá
Gept zeminjombá tamardáni kalát o mádhián
Dém ke kot áhán nezóráni kaháray némagá
Chón bezánán taw naay tai gam naant gránén godhá
Kay maná télánk dayán ent margay gáray némagá
Béde sehrá hóshbarén chammáni ay Sáher yalén
Kay pa wasshi kayt ranjáni dawáray némagá
Golzemin chó tráwalá ent ázmán hiskáragé
Byá ke har del jangjáhé har negáh wayránagé
Tonnay ahdá zendag at arsigén chammáni talab
Goddhe hárá pasht kaptag surmadáné shépagé
Kass wati granchá nabandit sotkagén shahray gamán
Waptagén damkán chakarrit gwát ham déwánagé
Ach taw pad é shahr anchó gimorán ent ke goshay
Morgéay chammán cha kaptag jangalay hiskáragé
Taw chó ómánéá zébá chó ke dwáé róshná
Shishagi ótágé ay yá názbói shahragé
Byá tai óstá padá singáretag wahday pari
Shénkán tarrén pish ártag sanjá bastag másagé
Laddhetag dorsán Monir bass wat ma wat gwázi kanant
Sestagén yakk gwáti kólé proshtagén darwázagé
É negáháni zobán ent hamokká pa naent
Mehray bandik mani kénagay gokká pa naent
Kayp báládéá báládéay tengag bráhit
Shahdén é tám tai kocchalén nokká pa naent
Rásti ent jáheliá kánth rodit belly rodit
Del Patháni mani del band Madokká pa naent
Dir dár bongaray télánkéá hapt poshtá kapay
May Balóchi tai moshtá tai mokká pa naent
Macchá ér á ke é maccháni barán tropshi nést
Amboké patth ke nimóné papokká pa naent
Man nayán Jádhu wati lankokán chammán bejanán
Kawl sarborrén mani tásokén chokká pa naent
Mahwashán gón ant Golay zerd pa gwáziá bale
Isopay del ni Zolaykáén botokká pa naent
Dar kaptag shóház shóházá wati
Sarcháderá
Ham chó ganóká brahnagén
Wat gón wati bésáriá
Gwázi kanán
Har seng o drachk o dár o kwahnén tránagá
Rázi kanán
Yátán gón dazbázi kanán
Tarrán o gardán sar janán
Shóház shóházá wati
Sar but róché pa maná
Man katrahé bechkandet o cháret shóházay némagá
Man anchó máret ke shóházay jend bégwáh ent
Gam mani marg bant ent tará hecch nabit
Taw ke béhál bay may delá ché gwazit
Donyá marchi tará lóthagá ent bale
Chó maniá sapáén delesh gón nabit
Taw goshay jatthi cha wáriá sharter ent
Man goshán béwasi jatthiárá koshit
Man nazántkáriay wábá pád atkagán
Man nazántag ke dast chincho borzá rasit
Zi tai wáhagá chamm mani nazz atant
Marchi báyad hamésh ent ke jangé bebit
Hecch pilah nabit ent kassi wáhagé
Dán badal sajjahén wárén donyá mabit
Dapay pollén habar hón ant delay kóhén habar hón ant
Delon páhár kant ke Makkahén mátáni sar hón ant
Zeminá ápay badal hón rétkag pollén dehkáná
Pameshká rostagén drachkáni dorsén ták o bar hón ant
Gayáb o kawr o kilag kahn o jó daryá o nilén zer
Talár o kóh o patth o waddh o dasht o zhimb o gar hón ant
Pa deshtárán zarant nórostagén kádháni hajgén del
Pa jódán neshtagén názákén záláni jagar hón ant
Maná é sohrchammi ach wati péshi sarán rasetag
Hamé wástá mani chammán tamámén ráh o dar hón ant
Dur cha baháray nawbatán
Neshtag molurén shántolé
Cha sál o drájén moddatán
Barray Kahiray sáhegá
Ahdáni dawrán yát kant
Nálit hazárganjén shapán
Gazzán o kawrán yát kant
Chó ke baháray mósomá
Gorrániay sabzén kahir
Nódáni narmén shanzagán
Basshámi hawrán yát kant
É dawr o bári róch o shap
É tránagáni wahd o pás
Káyant o jonzant o gwazant
Angat bale bécháragén
Bétágat o delwáragén
Zenday abétkén sáhatán
Dur cha baháray nawbatán
Neshtag molurén shántolé
Cha sál o drájén moddatán
Barray Kahiray sáhegá
Ahdáni dawrán yát kant
Kawr o gayáb o kilag kóh o daman bahá bant
Jáhé taman bahá bant jáhé watan bahá bant
Sawdágerán jahánay har chizay nehád bastag
Brátáni gayrat o nang mardáni jan bahá bant
Taw pa golábi pollé arsán maréch bolbol
Baniádamáni shahrá porrén chaman bahá bant
Sad ranj ke maróchán brátáni dém pa démá
Gránmahzabén goháray lontháni pann bahá bant
Cha dawray gardeshá é donyáay rasm thahetag
Jóná dayant kabrá nókén kapan bahá bant
Goshtagén goshtenán bédarwarén gongi chárán
Del ke ródénit mani dast pa taw cháp janán
Zendagi gáriay dhass ent taw may kárá káay
Tará dar géján godhá nun wati shóházá rawán
Gréwagi gappé bejan ars tai jáná shódant
Trampay póshákay tahá tonnagén daryá wábán
Rahsarán hoshkén chó drachkéay wadhá mélánk án
Balkén tai chamm maná kaptant sochán áju bán
Kawsh byárit golén námá tai wazhbóán
Lógay darwázagá par réchán darigá péchán
Retkagén hón delay labz jodhant tákán bant
Gol ke dardigén nedárah tai chámmán káyán
Har sengay shamá har rangay tahá
Tai máhén dróshom gendag bit
É mehray pedh ent é jangay tahá
Kay bárén merit kay zendag bit
Chamm kór bebant del tang bebit
Tai ráhay sará ta nendag bit
Á pollay tahá tai rang bebit
Á poll che paymá sendag bit
Taw mehr jaháná bahr kanay
Pa róchzebaharán rahm bekan
Byá lonjén shapay máhekán mani
Har shap chó geróká shahm bekan
Taw mehray cherág ay ján mani
Márá chó hodá setk ent tai sará
Taw din mani imán mani
Yakk randé wati kollá cha dar á
É zend pa taw korbán mani
Mehráni zer ent bégwáz tai
Chawláni goshay báhóth án man
Pa man ke bebant ambáz tai
Emrózá dege ché lóthán man
Chammán porkaypén tirkamán jatag
Taw na tahná maná jahán jatag
Tai gwará pendhagá nayáyán ke
Dóstán chamjahliay shegán jatag
Dahray zórákán mehray námay sará
Brahnagén kárché bégomán jatag
Del na tahná tai mehray érjig ent
Taw choshén chandán bézobán jatag
Nur chammani rók bégwáh ent
Chó goshay dozzán kalkashán jatag
Ér réch sharábán tásay tahá
Yakk ásé bekan rók ásay tahá
Taw wahdé maná yal dát o shotay
É zend gwazit waswásay tahá
May róch morádáni chér ant
Tai jigay chamókén lásay tahá
Márá wa kadi pa repk o honar
Chó dawr maday chakkásay tahá
Byá ke jatag maróchi zerdá zahiray sanjá
É del padá rajéntag dardáni tiray sanjá
Wasshi kojám darday darmán ant bél o yárán
Porset cha halkay chápán bánóray siray sanjá
Man Kolbaray rodóm án hakdár án jost o porsay
Sótkag kayá zabádén Bólán gón biray sanjá
Rangáni nur shanzit cha bibiay gedáná
Rangé zortag charéshi kai bádgiray sanjá
Tai drin mehrwán ent zórákén Chákaráni
Delmánagi Moriday béwas chó diray sanjá
Tólag mólag wazir mazir apsar mapsar yarrang ant
Shap róch neshtag o srápá ant ke rájay kokkodh kojá drang ant
Sardár mardár zolmá sharidár hakk o makkay badwáh ant
Gendagá nók o patták ant bale bátená kwahn o sakk zang ant
Rahshón mahshón prosht o próshá hobdár o sitwár ant
Bakshuay wártagén góshtáni dawr dátagén haddhay sará jang ant
Reshwat meshwat pendhag mendhag Pákestáná dód mód ant
Báz mardom arabpatti ant bale sakká gozhnag ant sakk tang ant
Cha darzobán o dardódiá má Panjápiay chammán yarrang én
Hamé wadhá hamé sawabá Panjápi may chammán hamrang ant
Katrah katrah del dardáni ásá rók ent
Róché róchá róché shapáni pásá rók ent
Rozhn wapáay tálán ent mán zerday jaháná
Tai har tránag chó kaypáni tásá rók ent
Bon geptag har drachkay jagar gón sabzén tákán
Mehray wazhbu gón polláni básá rók ent
Chammán chest kan didókán ché pors é rázá
Nur sabáay chón gón saminay wásá rók ent
Pa wati hakkay mozday shóházá kuchag o dhannán
Har dehkánay johd gón dastay dásá rók ent
Shomá wa mehr bedayet shomay wa yár án man
Shomá nadistag hamá jalwahay shekár án man
Zamánagéá man kánigé butagán nilén
Taw ápá atkagay dastán tai pajjah kárán man
Tará dán omréá lezzat rasit karár rasit
Manárá gósh bedár hawréay tawár án man
Kasánén dhakké tai métagay nun pasht kaptag
Cherágé zur o dar á oshterá Sawár án man
Chó allami wa naent ke maná bezánay taw
Chó allami ón naent ke tará bemárán man
Kasé ke byayt man bechkandagé bahá zurán
Agan borawt kasé dámonáy nadárán man
É bétawáriay wazhbó merán bant belly
Tai jetáiay áwázá gósh dárán man
Chonáhá wassh ent Pazir éoki zeray lambá
Hamé ke róch kapit zánán bédawár án man
Korósay jangá páedag nést
Ásenay zangá páedag nést
Agan ketábé rahshón naent
Kórén tópangá páedag nést
Drógay mahriá jammáz ay
Chars o bangá páedag nést
Dapá ke dantán mán nést ent
Midáni rangá páedag nést
Jwánén laybi pakár bit
Pothbálá langá páedag nést
Mehray zemestán zóray sará ent ásé lóthit
Garmági kaypáni zagrén tásé lóthit
Sargardán ent dard hayálay kóh o talárán
Zerd padá yakk nókterén chakkásé lóthit
May yátáni áhen geptag wáhagay zangán
Pa may dardán borrenákén almásé lóthit
Donyá anchó téz rawán ent bél o yalán ke
May orjinay tránag wahd o pásé lóthit
Bon geptag golbág cha ásén tabd o lewárán
Mehray samin cha sohrén pollán básé lóthit
Amrikah Balóchestánay kojám kojám damagán thél o gays shóház kant Amrikahay sarkamásh Dhónáldh Thrampay é járá pad ke Pákestáná thél o gays shóház kanagay wástá Amrikah o Pákestáná sawdáé jatag Pákestáná Send Panjáp o Haybar Paktunwáhay nám mán médhiáyá eshkonag bayagá ent bale Balóchestánay námá kass geragá naent
Bale médhiáyá é dháh o shór angatá bass andázah janokái ant rást o pakkáén hál hecch némagá nést
Godhá rástén hál ché bit kanant
É dargatá angatá é zánag nabit ke é kárá kojám kampani kant bale gomán esh ent ke é kárá Yu Em Si UMC Pethróliam Kárporéshan wadhé na wadhéá allamá gón bit É hamá kampani ent ke eshiá 1997 dán Mai 1998á Balóchestáná Passeni o Gwáderá zerá do jáhá kár kotag Passeniay zerbárá cha Gwáderá kesás 60 mil dir zerá o Gwáderay zerbárá cha Bátélá kesás 5 mil dir zerá Passeniay kár 90 darsaday kesásá rasetagat o Gwáderay kár kesás 20 darsadá at ke 28 Mai 1998á Pákestáná Hendostánay aythami chakkás trákáni jawábá aythami trák kot Amrikahá charé trákán bad bort o Pakestánay sará pábandi jat É pábandiáni sawabá Yu Em Siá hawár Pakestáná kár kanókén Amriki kampanián wati wati kár wayl kot o shotant
Ni ke kesás 27 sálá pad Amrikah padá thél o gaysay shóházá sar geptag é gap allami ent ke Yu Em Si pa wati násarjamén káráni sarjam kanagá padá kayt Pa padá áyagá é kampani wati Pákestáni sharidáráni Madihá Lódi o édegeráni hobdár ham allamá bit
Bale ni jáwar badal bitagant Ni Gwáderá Pórthé hast o Amrikahay masterén tejárati dozhmen Chin Gwáderay tejárati chest o éráni wájah ent Eshiá abayd ni Balóchestáná mazanén syási jonzé hast ke géshter selahbandén warnáyáni dastá ent Choshén wahdá Amrikah bázén janjáláni démpán bit kant
Agan Yu Em Si yá ádeger Amriki kampani pa thél o gaysay shóházá Balochestáná atkant godhá géshter gomán hamesh ent ke tyáb o zerá kár kanant Chareshiá yakk dege adhé ham pád atk kant ke é zer kaig ent Balóchestánay yá wapákay É dargatá wapáká cha pésará kánudsázi kotag É kánuday redá tyáblambá beger dán 12 milá zer subahayg ent o dirter wapákay Balóch cha bendátá é kánudá namannant parcháke é kánudsáziá ham Balóchestánay razá gón nabitag
Mehr wat yakk kazáé bale bázá kazá kotag
Bázénán chó maygá pad mán padá kotag
Cha rozwáiáni bimá deltrakk bitagán
Gappé gón dazgohárán agan taw may bábatá kotag
Mán atkagant mán jáná báz randá kánchay thokkor
Kóráni halká má ham ádénk bahá kotag
Arwáhesh hast ant angat hamráh ant márá sangat
Harkas ke taw cha márá sestag jedá kotag
É káray barkat ent ke chágerd barjam ent
Káré pa má taw o káré pa taw má kotag
Cha mehray simsarán gwastag zamánag
Kojá án man kojá rasetag zamánag
Wati jendá cha wat sar gwastagán man
Wati jendá cha sar gwastag zamánag
Kayá shayray tahá donyá kamátag
Kayá é gál per bastag zamánag
Tará kai tors bárén mán delá ent
Kayá tai ráhsar bastag zamánag
Maná bimá maday dard o gamáni
Mani dardá gón sar grastag zamánag
Tai gamay tiray neshánag cha kojá
Kayt é sahgerén tránag cha kojá
Má ke yakk randé cha donyáyá shotén
Márá byárit é zamánag cha kojá
Jost kan sálónk delá máhén janekk
Tai red ent bárén bashánag cha kojá
Pors cha zántay ketábay tákán
Zánagá zortag nazánag cha kojá
Chó shepánká má becháréntén pasé
Má kojá maktabay wánag cha kojá
Wasshatk ay ji bát ent tará majlesay golpósh
Gón préshtagán háwand kotag gálán mani delgósh
Anchá watá sóchant watá bréjant hasaddig
Gáláni marágáhán nabit bájbari chósh
Bésóbiay torsá kotant kastáni abéli
Shahgwashtenén shahmátán wáb geptag kalágósh
Káyant pa mani majles o diwánán amiri
Áripén shakargál pa shimósh pa delmósh
Zórbordiay shumjangáni thapp ázag ant angat
Macchet padá goddh kortagén maccháni sará kósh
Nókisag o kamkisag o darkisag o óstig
Zarjósh o habarjósh o kaparjósh o saparjósh
Báhóthiá nehengámay narawt zerday tahári
Rahdarbarén bámáni golén cháderé mán pósh
Kassé ke é rahdarbarén gálán cha zebahr ent
Watkósh ent o watkósh ent o watkósh ent o watkósh
Mán pánzdah sadiá taw pa sardáriá mennay
Zár pa chóshén hóshá mazanhósháni mazanhósh
Móré ham nawárt góshá tai gósh kaptant shelengay
Bishkorretant pa bébonén báwasté kai gósh
Gazzáni newáná ay gedrósháni mayár ay
Gár but golén Gedróshiá mant bégolén gedrósh
Santh ent tai samá górom o sassáay ramag rong
Hoshk ent tai gálkásagay nokk dósh satar dósh
Ludháni jakén rahtay mayár ent tai bonbár
Sóbáni golén zédán nabit mahri tai shimósh
Kamzánti o kamdidi o badgendi o hézi
Bégwáhiay pézhráh ant é hélán cha watá prósh
Kai mennat ent sarkondhán gón mán atkagant sinag
Kai konntá sakk ant mani pahnátán tai srósh
Trampé pa taw zendáp cha áripiay tásán
Kastáni zerán tengay narawt ent tai haláhósh
Cha gandagén sassáyán tai zerdá zehénit
Byá pyálahé cha kihawén gáláni zerá nósh
Hecch báj nabárt ach maná goptáray Sekandar
Man kóróshán gáláni nayán proshtagén Dáryósh
Bóhérén Sayad angarén gálán wati gwandh ger
Badzerday jagar bretkag samá sotkag o pilósh
Bass wa torsé delá mardomán dáshtagén
Zendagi gallahi róné mán dáshtagén
Man ke goshtag é ásá sochán yabbaré
Man ke goshtag é ráhá gwazán dáshtagén
Nun bechandh mahparáni gobárán wati
Nun rahádag bekan mósomán dáshtagén
Nun wa bass ent hodáyáni jang o jadal
Nun bekap cha sará ázmán dáshtagén
Anchó pa démá dastá mager chó mabar
Mardománi wati sáhegán dáshtagén
Kayá chammáni randá badal ér kotag
Del kayá chest kotag angarán dáshtagén
É hamá jágah ent gwátay dam porr nabit
Chapp o chágerdá tai mahparán dáshtagén
Chont róchá negáhán gón bandán tará
Chont róchá oo wahday rawán dáshtagén
Shahmetag rozhn Ershád ázátiay
Nun é morgán drahén yal kanán dáshtagén
Kayp o kaddah gón hamá polgodén Shári bátant
Zend bémark bebát ent hamá bári bátant
Washnasib ent ke gipt pakk golábén rakkán
Shálá má di chó saminá tai chári bátán
Dér mánit tákadá shishagi bangáni malár
Má tai kaddahén chammáni homári bátán
Shap cha tai mahparán sheng bát kadi róch mabát
Zánsará má tai dán mark wadári bátán
Oo mani máh Chó jóhán tará ambázán
Sheng mahkánén sariá ke shahári bátán
Rólahi bit ke srapant ent tai golrangén anárk
Kajjalit shap ke tai bik shepári bátant
Pa tai háterá é suchinén pégór ché ant
Má mayári án mayári án mayári bátán
Shát tákad kajay gendók pa béwánki bit
Páshk bátán agan halkay na gomári bátán
Cháhadhén zend mani tai sará sáhél bebát
Tai malgór beshengát mani háter jam bát
Taw pa brechkandagé zendé pa jaháná bakshay
Zendag bátay o kasé mán tai dawrá mamerát
Tai dém pa maná chó pákén Korán ent Minol
Rehl é rozhnay ketábay mani delband bebát
Taw mani Barray Kahir ay mani imánay bon ay
Hár o héróp bebátant tai táké masorát
Mani delbar yakk damáné mán shakarwábá ent
Allah ámin ke jahánay gam o ranjé beserát
É tabibáni nasibá ent agán kamsharapi
Nádawáén mani ranj tai dastán drah bát
Zendah gandag kotag márá oo Karim é chié
Agán mehré ke byá at agán kahré ke kapát
Émeniay satá wáhagáni sadap
Byá o é rangzáray tahá ér kap
Mehray ótág zort o pa taw gwaptagant
Alwatáni kodó
Dráhiay rahsarán rostagant názbó
Anchén kaypé cha shénkáni chammán rechit
Hir o enjir loddhant o sawté janant
Shirén béwánkié shengit damk o darán
Del goshit
Marchi gwátárá pádink pádá beday
Del goshit
Máhay péshániá syáhén thekké bejan
Éoká neshtagán wahdé jédhán tará
Cha masitéay borzén hamok kongorá
Bénagén nuréay ábasháré ke jahlád bit
Taw chó táhiréá ér réchay may delá
Didagon band bant
Didagon band bant
Rangzárá pa ráhé bojit
Sar mager ér kap
Émeniay satá wáhagáni sadap
Byá godhá man o taw
Gón baheshtá wati nendén talli saré
Gwátay pádinkay zémer shalit
Máh kotthá tai ér kayt
Káyant estál
Gón ástinkay tai dóchán adhant
Rangzáray drahén rang may andará retkagant
Del goshit ér kap
Ér kap
Eméniay satá wáhagáni sadap
Man hamá kandilay paymá rozhn báléntag wati
Bálóán chágerday cha man ráh sázéntag wati
Nan por o nán ditki tandé pa nesháné mánetag
Sotkagén bálád tawámén dóstán náméntag wati
Mirku o rishkandán halkaygán sará zortag maná
Pa haridárén porán pa lóg báhéntag wati
Zánag o zántay gón zambán báli morgáni wadhá
Hoshk o tonnigén tamáhay nokk táméntag wati
May tabay sarhayliay angat naproshtag mohkami
Hambalán magráni belly agl táchéntag wati
Chamm pach ant pa kórdidi rahbari nám kasshagá
Má ón Gol arwáhá zenday zahr cháréntag wati
Byá kojá ay Mani sechkánén hayálay ótág
Chamm kadi bant tai armánién diday mahram
Ars o ólomb bit pa man é zahiráni hatam
Man pa chóshi shapi pásán gón ragámán pédhin
Róchásáni o rólah chó mani angarén zerd
Man chó bésár o ganóká gón hayálán jédhin
Shay Moridé man naon Makkahay darbanday kapót
Jám Dorrok man naon drin maná hál nadant
Mast o shaydá on chó Mastá bale tai mahzab o nashk
Háni o Sammi o Sanginay wadhá yát naant
Taw mani dóshién wáb ay ke shamoshtag marchi
Yá goshay raptagén zenday taw mani hamráh ay
Yáke mehray hamá gál ay ke delá kayt o nayayt
Chó saminay golén zémel mán donán bégwáh ay
Shapcherág ay ke shapán shahm bedant gár bebit
Chó gerók ay ke nazánán mán kojám bandá ent
Hamá nók ay ke dará ent wadi but nakant
Yá hamá bám ke bé jambar o hawrá chér ent
Taw chó molláay yakin ay ke nazant wat chón ent
Yáke háwanday wadár ay ke kadi pilaw bit
Yáke bot jódh kanókay taw goshay raptagén yál
Yáke chó áshekay ars ay ke delá bit o rechit
Byá kojá ay Mani ázordén nasibay ógwásh
Chamm kadi bant tai armánién diday mahram
Ars bant chamm chó mán shántagén sáheg mán sará
Lahdh bit del chó gamay gwátgerén ásé mán jahán
Hecch nazánán ke kojá ent mani menzel mani ráh
Gár o gomsár án man emrózay taláráni zehán
Kad pa kaypán é gamámáchén delá sahdhénán
Kad amollán man pa tai tangawén dróshom bezarán
Pa homárchammién kádháni shepárén bikán
Pa kehéblehrién sháráni abirén gwátán
Byá kojá ay Mani sechkánén hayálay ótág
Byá kojá ay Mani ázordén nasibay ógwásh
Chamm kadi bant tai armánién diday mahram
Chér o andarén paykárán
Deng o béhodén esrárán
Pegray man ragámé gwárán
Gálé pa wadhé kattárán
Dastá ent kalam mad-hóshén
Labz mán daptarán hámóshén
Harpán tal tal o sadpóshén
Bangán kohsari wazhnóshén
Chizé pa jalén emrózá
Chizé pa delay mán sózá
Barhakk ant bahesht o dózah
Jód o grángwarén pérózah
Gappán má kanén bématthén
Kárán gón wati dazgatth én
Rájay may sarók ant jatthén
Pa dánké chón dayáré katthén
Maná Passond nabant mahgónag
Man Mehray pétkagant parzónag
Angarán kotag ásgónag
Hákán gón nabant del dónag
Máhén sotkagant pésháni
Arson shép gerant chammáni
Tal bastag sará rakkáni
Bráh at sarnegón bikáni
Bélár ent gamig man porsig
Botkag mahnawén lálay jig
Yakk sad koshtag o sad thappig
Yannehádá bahá gósht o pig
Deldáron nayayt bázárá
Dóch o adlasén gón shárá
Dágé per nadárit márá
Hayr o sharr nakant may kárá
Bánóri makan gwáp layli
Kunjáni ram ent albayli
Báp o tai badan wassh sayli
Gón darwéshá nabit badpayli
Miyáé nayán dánpendhén
Chamm sakk ant mani dorrán tai
Páday mársarén pádinkán
Dastay mangalikán zarrén
Mani Nám ent Shay Morid déwánag
Eshká Hánolay shaydá án
Zórén Chákarán rad dátag
Thaggéntag Balóchi dódán
Kawlán dátagén ér próshtag
bastag sánkalán mohrénán
Labz o bólián gédiay
Pir o zyáraton hecch nayshtag
Kondhán tarretán kondh gashtán
Bégáhán kotag monjári
Sohbán neshtagán dargáhán
Shabdémán masiton roptag
Hendon góletag Sendon ham
Gashton Kupah o Kábahá
Pákén mán Nabiay zyárat
Musal Basrah o Bagdádá
Alborzay sar o mátbandán
Bompur o baheshtén Turán
Sengánisará gádhókén
Pád gashtán Nehengay kawrán
Nesht o mán sará hák mán rétk
Sahté kandet o sahté grét
Sahté del wati táwán kot
Sahté jend wati sahdhént man
Yát wahdé maná Hánol atk
Dhómbáni dagáén pandal
Arsán didagán háron kot
Jig gón chóthawán misént man
Ehwál gón kotant gón nódán
Delborrén zahir gón gwátá
Ché dist o watá ché ché gosht
Delbandá wati sinag mosht
Jendá jat wati seng o dhók
Mán rétk sar wati haysigén
Del gosht ke wati kawlán bajj
Zahmon kasshet o tézon kot
Dastá kot kamán mizánén
Tirán mán zehén sombán kot
Ammélon wati lánká bast
Káthár gón doén talgóshán
Aglá gosht Morid déwánag
Kawlán chón Balóchi bajjay
Kawlán dátagén dódáni
Hánol dátag o bakshátag
Thaggént Chákará pa dánké
Tokké ke dar atk hákán kapt
Arsé ke dar atk cha chammán
Hecch paymá nabit pad zirag
Anchó ke nabant ars shirag
Káron beh nabant pa zári
Bé jambar chetawr hawr gwári
Laggant sinagá thapp kári
Eshkay gón man ent bimári
Pádán brahnagén gón tarrán
Zendá béwati gwázénán
Nendán Hánolay andóhán
Wátarr nabán cha zyárat
Saggag ke nabant kóhén gam
Bangán nósh kanán jawrénán
Wapsán bonzehán shépáni
Jádhén didagán wáb géján
Sarjáhán kanán sengán man
Bópáni badal hirtén rék
Ápán man warán lordénán
Kombáni tah o kánigá
Pensén man koner cha chóthá
Kónar cha adhangi gédhán
Póshán gwálagán zebrénán
Man bán gón shepánkán hamráh
Sárbánán kanán bél o brát
Shap jáhé rawán róch jáhé
Bandán man delá bandgáhé
Gwázénán doróchi zendá
Man bán cha watá sharmendag
Ogbál zortagant man dóstay
Máh o shirkajén Hániay
Dágon dátagant band o bóg
Rakk o áhenén pólátán
Ásé man jatag báládá
Tohmat bastagant táidén
Zér o garden o mán báskán
Hecch paymá nabán ásudag
Dóston neshtag o deltang ent
Kóth o Chákari mádhiá
Neshtag pa maná hiskárit
Sad bar pád kayt gón bramshán
Sad randá darigán bójit
Óhe oo Morid déwánag
Aglá gón wati kórmaymén
Ér kot daptarán rájaygá
Káré bésar o ancháén
Dánke é jahán mánit
Dánke pad nabant shágén wahd
Tránag tai delán gojj bandant
Hánol bazhn bit tai rájá
Chér o andarén paykárán
Deng o béhodén esrárán
Pegray man ragámé gwárán
Gálé pa wadhé kattárán
Ars bórénán surmagán kanán
Keshkán sáyán o didagán kanán
Wat wati andará mabit jágah
Man watá anchó sháhegán kanán
Labz jálár bant zhalángókén
Shayr dóchán kathurá mán kanán
Biragá gah makant galag arsay
Didagán pa taw sárbán kanán
Taw mani syádiá delá myáray
Anchén mondriké lankokán kanán
Sestagén hawri trampán bádénán
Mósomá jigay mohragán kanán
Zatk o zahré dege machent Armán
Band o bógá sharáb mán kanán
Yakk surmagén bégáhéá
Dar kaptán nókén ráhéá
Man gón wati mawjén delá
Dém pa moráday menzelá
Yátáni chárráhay sará
Diston homárén delbáré
Bégam cha emrózay gamán
Gón dazgohárán wati
Kandán o démá sar janán
Gón hamsarán gwázi kanán
Anchó ke máhé chárdahi
Gón kalkashán gwázi kanán
Man cha moráday menzelá
Pahká perámósh bitagán
Tahná hamá bédarwaray
Rangá gón delgósh bitagán
Mani bándátay golén óst sará kan hóshán
Bell béentiay zehsóchén medh o watkóshán
Hayp ent nangáni sepahdáriay démpánén sarán
Titokén kaypán mán méntagén hawpán nóshán
Ji pa nadrigén namiráni abadmánén tamáh
Ér bárt mayg o tai wáhagay lahdhén jóshán
Kai kastáni rabad bóréntagant mehráni dradán
Má hamá sháh o sarán angat goshay ér móshán
Wáhagá zenday pa gárátiá kalpén margá
Sanj ranjdróshomén shahmáni byá shárá póshán
Gwát wahdé tai buá byárit
Del é barpén sekay bód kárit
Zién róchán hesábá nayárit
Dur óshtit o del dur chárit
Shap wati cháderá wahdé péchit
Róch paygámán tai pa man kárit
Tai negáháni mósom badal bant
Konthagay dámoná poll dárit
Por harid ent bon ent harkasi ges
Kass wati zerday ásá nachárit
Neshtagán man ométán gón jédhán
Zendagi ché maná pésh dárit
Hardémá rang o nur bit
Gwáder ke Sengápur bit
Musá gón latthá kayt padá
Bátél Kóhe Tur bit
Kant Torbatá chó jannatá
Gelmán bit o hur bit
É dhohl góshán karr kant
Nazzik bit yá dur bit
Óthá bekatthit ke shapokk
Taryák bit bápur bit
Dastá nabit hecchi godhá
Chó tólag o angur bit
Mahlukay kawshán kant sará
Wájah padá majbur bit
Abdál óthán pad bechár
Chó Landaná Panjgur bit
Mani sálróch Macchátá ganóki kant
Man chincho pa taw shaydá on watan meskén
Cherág ant o agarbatti yá kápurá
Bekeshtén labz o arwáh mán bedáshtén ás
Padi wátarr kanag grán ent
Kapóti nálagán dastay sariná kan
Malangén shántolé kuku beparmá bolbolé wadh kan
Salálah Jalebár Zahránay shirén áp
Man o enjir o taw bitén
Rakátah áp Dalgán at
Del ent chér o sar ent angat
Kojám lankok tará labzé nesbeshtah kant
Taw girán neshtagay béli
Kadi bit druchk o sisu bánzolán bar bant
Kadi tai morg wátarr bant
Kodu santh ant
Baré nabutagén kárán pa man rawá taw kanay
Baré é ázagén thappán delay dawá taw kanay
Boraw ke sháhay mayar ay taw ay delay kásed
Nazánán kocchal o májiná chón razá taw kanay
Pa dast o dróhiá pédák ay wasshatk ay bale
Man zánán bésarén kárán wati padá taw kanay
Pa hayr marchi chó bánórá sambahéntag watá
Chiá garibéay hóná wati sará taw kanay
Nachent gol mani opparágán cha pólengé
Damáné pa maná démá agán dará taw kanay
Mani napas Mani arwáh Sáh mani yakké
Bogosh ke pa watá kawligy chont bará taw kanay
Nazánay ke mani bannámi pa tai namá ent
Ke béwasiay mani gappá harkasá taw kanay
É dastbandi o peryát drost békár ant
Ke harché pant bedant del tará hamá taw kanay
Mabastén drégatén man pahr pa tai kawlán
Nazántag man ke gón man choshén dagá taw kanay
Edá wa drost tai gonahkár én má balé é bogosh
Ke jostay róchá mayárig kay kayá taw kanay
Pa golpariá mani gwandhén dastras hamésh ent
Ni démter pa man harché kanay hodá taw kanay
Moridi gálán bedár dorbayán bah mantant
Sayad wasé wati Hániay háterá taw kanay
Jánáy pa shir shódán lonthány shahd ménán
Man dóstá delbaréná dastán gón sambahénán
Kadi man watá shamóshán kadi del maná cha béhál
Dayán man tabay tayábá rakkán tai kágadénán
Gamay shishagáni ásá delay dózahé botósit
Wati tránagáni dashtay watá chón man enserénán
Tará bráhit bésamái mani náz názén delbar
Mani didagáni rók ay tará omréá bahénán
Agán man bebán ke taw ay agán taw bebay man án man
Shóházay shádeh án may shóházán shádehénán
Delá máhekán ent taw parchá nayáay
É mósom jawán ent taw parchá nayáay
É métag taig ent é róch tai sarig ent
Padá hawr rechán ent taw parchá nayáay
Tai gollán man chokkán sohr o potrunkén
Gamig zendmán ent taw parchá nayáay
Do róch zendagiay tai zolpáni chérá
Delon enserán ent taw parchá nayáay
Tai tásén badan may sharábén hayálá
Wadhé sar rechán ent taw parchá nayáay
Tai báláday wazhbu gamán eshkerénán
Padá bon gerán ent taw parchá nayáay
Gón thahl o názán gón dábán watigán
Byá wahd gwázén ent taw parchá nayáay
Man kawlig o korbán án tai lóthagáni
Mani delbar kasán ent taw parchá nayáay
Taw Bánór bátay man sálónk bátán
Hodá meharbán ent taw parchá nayáay
Taw Hend o Sendá manend jáne Shóház
May molk Makkorán ent taw parchá nayáay
Taw na tai gam tahná on
Chawl janant chamm tahná on
Menzel dur sapar moshkol
Sahté kanán dam tahná on
Kassá gón man mehr nakot
Dóst na mahram tahná on
Kammén angat sabr kanán
Gég naent gwam tahná on
Donyáay chamdár nabán
Kázi jahndam tahná on
Dahray chammán cha darámad bitag
Hast kassé ke napahmit shahrá
Del pa déwánagi andém kotag
Nun é réthái nashahmit shahrá
Man ke é dámonay tárán chárán
Ars pólengé jetái dágé
Wahdé estál shapán bost kanant
Del goshit wábé bozur o dar kap
Jenday kótáhiay dardá kamm kan
Róshenén dábé bozur o dar kap
Chó mabit ke watá tahná bekanay
Ars pólengé jetái dágé
Lahté morg ant ke katár ant sohbá
Mótk o záráni tahá sawt goshant
Bézobániay malárán nóshant
Chammán chárant o delá sawt goshant
Taw ón béwánkiay danzán pahk kan
Ars pólengé jetái dágé
Gwátay hamráh cherágán daz ger
Gongén aksáni tawárán bar gón
Andaray mósomay repká dar bar
Bátenay sabr o karárán bar gón
Chó mabit randá pashómán bebay
Ars pólengé jetái dágé
Hardén cha sáhegá pésar káay
Shahray diwálán wati borz bekan
Taw mani bátenay drachkén bálád
Sabzokén thálán wati borz bekan
Chó mabit jenday delá grán bebay
Ars pólengé jetái dágé
Wahday hákóthá ke harchi gár ent
Kass wati kandagán dar gétk nakant
Anchén hámóshié chammán waptag
Del wati gréwagán dar gétk nakant
Chandh tahnáiay danzán Armán
Ars pólengé jetái dágé
Delá cha chest bant páhár ás bant
Ta didagáni ars dors lás bant
Gón hón sambahénán zenday rahsarán
Agán golábay poll o gol halás bant
Masheng wati zabádbuén mahparán
Ke béasar saminay sardén wás bant
Agan tai mehray kaddahán wapá nabit
Ta mónesé pa man sharábay tás bant
Mani delá chó wáhagay zadá makan
Ke didagáni zang tai watás bant
Shawk o tázagén polláni bu cha dokkáná dhann daggay kerr o kashán mán gwátá shengetagat Nazzikay áshkáldáná cha lahtén sestagén golábi pollán ke kaséá roptag o rétkagatant ón wasshén bué dar áyagá at Áiay chapp o chágerdá poll pa gechéné yajjáh lóthok kotagatant Áiay polláni gechéni námdár at Cha durá kaséay chamm kapt á allamá pa jostá dokkáná atk
Tará bale é selbuén métagá saynth o antaray zalurat naent genday Jenekkéay jostay passawá áiá éoká bechkandagé jat
Hamé ke nazzike bángwáh but Samir cha wábá jah serret o zut zutá mazanén bágay keshká rahádag but Nazzike ródaráiá á bágá sar but Ódá ón hamok róch yakké áiay wadárá gón pollán neshtagat Samirá hamé ke cha pollán porrén cháder kópagán kot godhá gón bechkandé josty kot
Golábay polly mán
Adhay haw Man zánán tará bé golábá nabit
Mani hayr ent mardománi taw zánay lóth ent
Padá á bechkandán dém pa shahrá jahlád but Dokkánay málek ón hamok sohb dokkáná atk zikkén róchay hesábay randá o nókén polláni cháragá ke kojám kojám poll áortagant o kojám nehádá Áiá gón del o setk poll yajjáh kotant o lóthoká polláni dastag addh kot
Yakk shapay hamá jenekk bázárá gwazagá at Áiá dist pohlay chérá kechraháni bándhomay kashá yakk dertagén sháléay sará poll bahá kanókén bachakk waptag o áiay kashá golábay yakk sháhé gón golábay pollá ér ent ‎
Cha Hániay zahirán bitag pakir nálit
Del chó mani sorózá marchán zahir nálit
Tai paymén ládhokáni bechkandant páday pádénk
May paymén bazzagáni bahtay lakir nálit
Gorrániay Kahirá Kiyáay yát gir ant
Shirén Dokormay yátán Barray Kahir nálit
Neshtag man tránagáni sabzén chenálay chérá
Bécherágén Mobárek shahrá cha dir nálit
Hákán chér tarretag danzán geptag
Zi padá mósomay chammán geptag
Chádh sar retkagén darpé bálád
Marchi bégáh goshay bangán geptag
Pa maná kwahnén káláté donyá
Wahd mókói kodámán geptag
Róch bar gashtagén chammán nádén
Digará sáhegay wágán geptag
Laddh o bój ant padá halk o hankén
Ráj rájé bale jangán geptag
Chónén kawlé kai daynán borawán
Má kojám Jádhuay rishán geptag
Gésh tarrén wati págay péchán
Ta bezánán maná róchán geptag
Róch sádhéntagén margay nyámá
Zendagi áhené zangán geptag
Ás ródéntagén drachké Armán
Nódi shóréntagén shanzán geptag
Sargwát malárén bechkandé nodáni sabáhán ér retkag
Yakk omré zahirán gwázéntag yakk arsé negáhán ér retkag
Lontháni sahárén gyábáná kukuén hayálé bósah dant
Tai mehr tadháni nókápé sangartagén ráhán ér retkag
Baré kóhán karójit métag kant baré shahrá jangal singárit
Yakk mast o malangén béhabaré labzáni satáhán ér retkag
Tai mehray zarábén báhandán daryáén hawassé bádéntag
Yakk trampé sawábán áp kotag yakk trampé gonáhán ér retkag
Tahnáiay hórkén emrózá wayránén kodóhé hiskárit
Shabdrangén zahiré drachkáni del sestagén sháhán ér retkag
Armán tai kohsárén delá hóshámay sapar óshtát nakant
Bon geptagén arsay mómén gam arwáhay panáhán ér retkag
Nawbatay shahragáni tyábdapán
Ásay daryáé chawl próshán ent
Má delay hón dát o sahdhéntag
Shap tai tonnién mosámáni
Ráh grán at gamáni kohbandén
Chó sawásá delon kotag pádá
Menzeláni cherágdanzén darán
Didagon pach kotant pa hayráni
Wáhagán sinagáni keshk shamosht
Ancho tachk ant tálehay ótág
Máh o estálán sayl o swádáni
Deljamá ráhay tarragá naylant
Sayd o áhu kojá sapar bekanant
Didagán ráh nadant kóh mojay
Kwahnén bádgiré goshay gwát rojit
Ji pa ahdáni sotkagén sáheg
Bár bótkag mosáperén morgán
Bánzolán bétawárá bál kotag
Samin gózh dár
Mani é arz o peryátán
Ke hardén taw gwazay
Cha góragén kolláni érgwátán
Hamódá ke hazárnázén baháray poll
Gón pollén hamsarán neshtag
Hamódá ke golén gránáz o gránmol
Gón wati átárshanzén mahparán neshtag
Bogosh wassh wasshoká gósháy
Ke Tai é bazzagén áshek
Badén rócháni ámách ent
Samin gózh dár
Mani járá
Ke taw hardén gwazay
Cha mir o sardáráni bázárá
Hamódá ke maróchigén jahánay bádsháh
Gón Chákarán neshtag
Hamódá ke wati bárigay wassáchén kamásh
Gón mehterán neshtag
Gón trondén hakkal o gorrán bogosh
Wájah nun zolmay róch kammén ant
Óstáni béráhén garán
Wáhag shepád óshtátagant
Mahkán chandhit dámoná
Drachkáni tahnái sorit
Tákáni zémer chawl jant
Gwátay sapar dazmósh kant
Trakkant deláni tráwal ant
Granch ant ke chammáni bojant
Dastay delá paym nabant
Sammi tai sáheg koj ent
Mán gwánzagén addirahán
Kaypáni mósom sambarit
Tai dráhiáni métagá
Chóke nawáén mardomé
Hóshá wati ráh gár kotag
Morg dán kadi sáchán bant
Ábréshomén wáhag delay
Róchay sará chón ér bit
Sammi tai sáheg koj ent
Man wa pa taw óshtátagán
Zikénén drachké kayt mani
Báláday pollán bahr kant
Tránit dege gálwáréá
Tahnáiá sad tahr kant
Arsáni támá ham polit
Giráni sahtán bál dant
Sóchit zaipén bátená
Sammi tai sáheg koj ent
Sammi tayábay dámoná
Man tonnay jué borretag
Ápay sapar hóshám dant
Armánién morgáni ram
Chó tai gwaray hárá sedit
Chónáhá kwanén tránagé
Gón taw agan dróti bebit
Máhá salámá pad bogosh
Wábáni sáhélá madozz
Sammi tai sáheg koj ent
Maná pa zendá gamay watásáni tir naylant
Delá gón jédhán delá maróchán zahir naylant
Ométay monjáray ché gelag ché delay mayár ent
Maná tai dargáhay zyáratá ke pakir naylant
Tará ón koshtag masitay molláay pant o sóján
Maná ón kabrá pa shehm Monker Nakir naylant
É lahmén dardáni passawá kay bedant saminá
Ke shántolárá ladáni sabzén kahir naylant
Maná tai zaperánén yátáni mahparay bu
Bebán damáné gamáni shahrá cha dir naylant
Byá mani dóst mani ján mani zerday morád
Taw mani zenday abadmánén cherágay rók ay
Pa taw dér ent mani gimortagén arwáh zarit
Taw mani zenday tahármáhén shapáni nók ay
Pa tai háterá oo sohbay teláhén estár
Sambahéntag pa morádé delá mehráni chaman
Pa tai háterá sohbán wati bégáh kanán
Pa tai háterá bastag mán sará eshkay kapan
Na maná jannatay huráni gamán ranjéntag
Na maná sótk kanant ásén pariáni badan
Zenday zersóchén gamáni mani tálán kanók
Tahná tai wáhagay zamzilán gón bandig án man
Tai shapchámalén malgóráni shank án bárag
Tai cherágdróshomén péshániay nadrig án man
Byá benend sáhatoké gránén gamán tálán bekan
Mani bésáhegén róchán padá sáchán bekan
Kadi bit man nazánin mani ágahi cha wábá
Maná hecch shepá nadátag delay eshkerén ketábá
Tai kaddahán zahiray maná wáng wáng kortag
Chó sharábién golábá chó golábién sharábá
Mani kortagén gonah nun maná ché bedant bárén
Maná dátagat gonáhé mani kortagén sawábá
Oo samin o ásomi bó kadi may gwará byá taw
Taw beday shepárén bikán mani zerday péch o tábá
Mani jédhagán delaygán maná hál dát gedári
Maná ché goshit bánok mani kágaday jawábá
Kadi mahpar ant ke sheng ant Kadi didag ant homár ant
Maná Shád gár kortag hamé Sammiáni dábá
Didagán dóstay homárénán mani táhir bort
Syahbazén bikán shepárénán mani táhir bort
Gwar pa gwar hamjotkiá mán narmagén béthay sará
Rostagén jádhán anárénán mani táhir bort
Paiyaká naylant maná tránag mán káshén koddhoká
Dard o ranján béshomárénán mani táhir bort
Lótheton gámé byáyán pa taw pádán dát jawáb
Cháragán tai gelladárénán mani táhir bort
Nay man kot gránén gonáhé nay choshén karé radén
Kár o kerdán hósh o sárénán mani táhir bort
Talwasán man talwasant wáhag delay hajgén mani
É shapán bé taw tahárénán mani táhir bort
Nezze man sálé goshay Sáher hamok ni sáhaté
Wasshiay róchán do chárénán mani táhir bort
Nyádáni máhekánén shapán ke padi kotag
Tai duriá goshay dege máhé wadi kotag
Bárén zamánagá chiá tawrit may sangati
Má wat nazánén má kojám gránén radi kotag
É gellahá barán pa kai dáday pattará
Ke mehrwánéá mani mehray badi kotag
Mannán ke taw jahánay golén zinat ay bale
Tai bébaháén hosnay satá man kadi kotag
Márá jahán pa may gamán dant mobáreki
Ke má jahán wasshiay gwájár di kotag
Mani shán ent o tai shán ent
Balóch ráj ent o Zishán ent
Baré gón taw baré gón man
Golén bechkand o diwán ent
Mani shán ent o tai shán ent
Balóch ráj ent o Zishán ent
Mani óst o omét ay taw
Mani wáhesht o wáhag taw
Mani dhéh ent o rájmán ent
Mani armán o ómán ent
Mani shán ent o tai shán ent
Balóch ráj ent o Zishán ent
É johday sarbolandén bacch
É ahday kongorén warná
Golén Panjguray zahrshán ent
Gehén Kéchay negahpán ent
Mani shán ent o tai shán ent
Balóch ráj ent o Zishán ent
Dán kad gón badán nenday
É borj o mádhián banday
Badén pegráni parmán ent
Mani kóshá tai dast mán ent
Mani shán ent o tai shán ent
Balóch ráj ent o Zishán ent
Makan yal mádanén ráhán
Bekan korbán golén sáhán
Delá cháp ent o chawgán ent
Namirán ent namirán ent
Mani shán ent o tai shán ent
Balóch ráj ent o Zishán ent
Maná shamósh
Man mehray bémehrén sáheg án
Mani mehr mehráni mandará
Hamok mehri bándhomá
Mehray hodá lékit
Man cha karnán bémehrén rahgwazá
Pad gerán sar janán talwasán
Dém pa bénámén mehri menzelé pa taw rasetagán
O tai mehr
Bémehrén wábé
Mehr mani mehray shapay estáray mermeránkén bramsh
Tai tránag tai zahir tai mólom tai gam tai wapá
Koll bémehriay mandr ant
O man é dors
Néstiay mehray máneshá zendagén mehraéy kashá wápéntagant
Pa kaddhanén mehráni bémehrén óstá
O maná mehr ent
Gón wati mehray bémehrén tahnáiay mehrá
Hamá ke mani zenday awali o ásari mehr ent
O mehrnadistén mehré
Man mehrá chón shamóshán
Ke mani bongéj mehr o ásar ent mehr
Maná shamósh
Anchósh ke mehr mehrá shamóshit
Bémehr bémehrá
Man mehray aksgeray mehráni goddhi meh rán
Gón násarjamém mehráni akséá
Ke áiay máná nésti o náométiá abayd
Dege hecch but nakant
Maná shamósh
Beshkon mani peryátán Ponnu
Parchi shotay gón brátán
Bóshtet baret gón é békasárá
Rande shomá kay hast ent manárá
Man tai korbán bátán Ponnu
Parchi shotay gón brátán
Parchi shomá chó téz rawán et
Randá kasé pédák ent nazánet
Mahri shomay lang bátán Ponnu
Parchi shotay gón brátán
Dar pa dar án man kóh o agárán
Delmósh kanán án dhangar o dárán
Gár é sárbán bátán Ponnu
Parchi shotay gón brátán
Jend mani tahná tonnay haláhósh
Kass delay dóstá gón nakant chósh
Sar kotag ni syahgwátán Ponnu
Parchi shotay gón brátán
Baht dochár kan gón man Balóchán
Shát o galáni pésari róchán
Yalah dát maná sharzátán Ponnu
Parchi shotay gón brátán
Bráhnagén oppáragáni zahirnálén tawár góshán kapit
Bébramshiay danz o moján
Yakk náragé yakk máragé
Báhand parmáit
Mani mehray nasahdhókén delá
Man talwasán
Chó zendagén máhig
Ke bé ápá zarit o palpathit
Holláni bánóri
Golábay sohrchakén pollé srapit
Zenday matáh
Lahdháni nilbómén zerá ógár bit
Man bésamá béjhk bé bramsh o tawár
Chó chellagay bémehrén
Mehray mósomá
Wasshi koj ent
Tai ambarén bikáni sáhélá
Ke tákáni shamá
Sój beday
Pa má nazántkárán
Tawámén zendmánay
Wasshiáni zánagay mestág bit
Taw padá bekan wátarr
Jangá tai nám dayán
Johdá gwarbám dayán
Sáhá pa wám dayán
Arsán hóshám dayán
Taw padá bekan wátarr
Nad may bémas mabit
Badwáh dazras mabit
Tai wadhá kass mabit
Zend chó béwas mabit
Taw padá bekan wátarr
Mocch kanén hambalán
Téz kanén hakkalán
Trondén ás o jalán
Rók bant o balant
Taw padá bekan wátarr
Má yakk o yajjáh bén
Gón taw hamráh bén
Sáh o arwáh bén
Gón wat parwáh bén
Taw padá bekan wátarr
Zahir kotag báz pa taw
Róché bé taw narawt
Ás gwart dozhmenán
Má nakot ji o haw
Mehray pedhá ke hónén arsán chárag lóthay byá
Rókén deláni ásén dardán márag lóthay byá
May yátáni bánórá singárag lóthay byá
Darday ragámá zerday dhagárá gwárag lóthay byá
Margay sagáray zeh ke manárá kosht nakant jazm án
Zenday mazárén dastay seláhá dárag lóthay byá
Kwahnén dódán chont deláni mehr kotant bégwáh
Pa may jaháná nókén rasmé árag lóthay byá
Tors o gonáhay lajj o mayáray ozr kojám dhakká
Man ke tará o taw ke manárá bárag lóthay byá
Kollon zabádmálén gón mehlabán razéntag
Bánór wáhagáni pa náz sambahéntag
Pa bánokén gohárá chón brátay chamm sohr ant
Ke gorkiay tawárá wábá cha paddarahéntag
Byá oo parirawájén Mahnáz pa maná ke
Chó Ómará maróchi par taw zabád méntag
É dahrá bémorádi ganjé pa bémorádán
Man pa morád zenday har sózmán trahéntag
Do gál jawr o tahlén atkag mani zobáná
Ke darday shirkeniá marchi maná soréntag
Man rájpaházén daptaráni tahá gón hónán wati nawisán
Ke cha maná rand
Pa golzeminay mazárén baccháni rahnesháná
Mani é shayrán hamok diwal o seng o dhókay sará nawiset
Ke tá bezánant rájpálén saráni wájah
Wati watanmátay mehray ráhá
Watan ke karnán cha ádamizátay zenday ázátiay neshán ent
Watan ke imán o mehr o mahzab
Watan ke har rájay sharap o shán ent
Watan ke Enjil Wayd Gitá Zabur Tawrayt yá Korán ent
Watan morádáni golzemin ent
Watan sabáhay golén samin ent
Watan baháráni rang o drin ent
Watan ke nést ent ta hecch namánit
Watan ke hast ent má zendag an zendag án namir án
Kadi gwánkéá pa mahtal ent
Kadi del goshay ke jangal ent
Mani lógay démá drachké hast
Kai wadárá bárén mahtal ent
Goshay sengé dastá pa má kayt
Hamé zendagi ke hambal ent
Mani ráh démá bastagy
Tai tránagáni jangal ent
Shapay némá gwánk jant maná
Hamé máh ke dhanná mahtal ent
Kadi gwánkéá pa mahtal ent
Kadi del goshay ke jangal ent
Mani lógay démá drachké hast
Kai wadárá bárén mahtal ent
Goshay sengé dastá pa má kayt
Hamé zendagi ke hambal ent
Mani ráh démá bastagy
Tai tránagáni jangal ent
Shapay némá gwánk jant maná
Hamé máh ke dhanná mahtal ent
Wasshián sóch tai gamay korbán bán
Man pakiri jágahá soltán bán
Taw mani bay máh zeminá ér kayt
Bazzagén mardom godhá hayrán bant
Taw ke káay malgozárá mósomay
Kawsh kasshit nód ham sáchán bant
Á pa bechkandé delá tarrént kant
Man padá zahrán warán wasshán bán
Á napahmit shayray názorkén tabá
É mani ganjén gazal táwán bant
Hokkahá kant gawharán dáná delay
Á ke arsán dar kanant nádán bant
Wahday marham Zámen dorsán dráh nakant
Lahtén thapp kabrá rawant darmán bant
Man kadi sardári o mitáp o kilag bór o lashkar lóthetag
Man kadi morwáred o tangah hazinah mál o gawhar lóthetag
Yakk napassend o dayársóchén lewáré atk drahbátá mani
Man wati jenday tanaksáhén tagerdén koll o kápar lóthetag
Rombetag porkénag o kastén pa man yakk gongodámén lashkaré
Man cha zórákán é rájay zehtagén gáláni daptar lóthetag
Zendagén táwán bolóthán ham nadant torsá ke pa man sut bant
Pa natahirén delay per dáragá man ás o angar lóthetag
Wazhdelián zendmániay maná nést ent gelag duri kanet
Marg ham bahtá hazéntag nayayt man róché do sad bar lóthetag
Man mayárig án o radwár án tai pahelon bekan bánok ke man
Nábezánti wáhagay béásarén káráni ásar lóthetag
Chó dósháhén tirá mán atkag delá tránag tai Hánol mani
Byá Sayad man ranj o andóháni angargwárén jambar lóthetag
É kóh mechách ant dashtáni bázár tayáb ant gyábánay
Hawréay newáná sabzénit del dráhén wábán gyábánay
Porkaypén zahiré lonth gasit borwánok dant ent bémaylá
Bérang negáhé gishénit bass péch o tábán gyábánay
Arwáhé sahárit mestágán bándátay bozergén pahnátá
Bechkand trahénant ranján tai sarréch ant azábán gyábánay
Byá byá ke zamánag páde shepád tai shóházá pad gardán ent
Bémollén homáré á lahdhi cha bang o sharábán gyábánay
Sengáni bashárat póshák ant ozráni hodábondén didók
Mahkánjalashkén kánchbadan pahréz golábán gyábánay
Báhand panáhé estunán hankén wapáé bádháit
Mólom dán watá hinár makant del gyábán gyábán gyábánay
Pa chandhagá
Gamáni gwánzagá
Delay
Hazár holl o wáhagán
Chó Sháhe Tork zalemén hawas kotag
Morád zendmániay ke pádmál butagat
Hayál pákdámonén gonahgárén nawbatay badápbuén menzelá
Pa mesk o mehlabán zarit
Bahársanj mósomi maná ke solloki dayant
Ta zerd kódeki zarit o man kapán gamáni kuromay tahá
Sochán
Kabáb bán
Zárán
Mani ke zend bastagesh
Mán zolm o jabray sánkalán
Mani zobán bétawár o wák béwas ent
Ke maná golám kortagesh
Maná malám kortagesh
Bale
Man angatá
Gwamé tabáhjáwarén delá
Pa zenday shádehán zarán
Taw kaypgirén shishagáni lezzati sharábé ay
Taw wantagén ketábé ay
Taw sestagén golábé ay
Chó sarpachén sarhangá
Hamok nábezántéá tai
Mastiáni lonjén zer
Pa bard o kayl gwázetag
Taw anchén yakk tayábé ay
Ke narmén raékay narmagén delay sará
Tai nashoshtagén badan
Chó máhekán sambarit
Bale delon zarit
Delon zarit o talwasit
Ke zendmánay náhodá
Tai hawasay bójiá
Gón dawr o pelmelán barant
Pa béneshánén menzelé
Chincho bélezzat ant
Shám o rózard o bám
Byá pa taw hamsapar
Mahtal án gám pa gám
Tás sarréch bant
Kayp zurant golay
Lás jigay trepant
Bik parréch bant
Tonn o gozhnay jalá
Ars hónén shalant
Jig michal mani
Tai gamay jangalá
Máhén dróshom bebát
Poll golábay wadhá
Jambari nódshanz
Kaypay mósom bebát
Rólahi shénk taw
Máhay bránzán hamok
Aks paddar tai
Kánchay ádénk taw
Taw ebádat mani
Kábah o Jannat ay
Chó Koránay wadhá
Taw teláwat mani
Shahrá záher naay
Saht damán á goshit
Taw badal bitagay
Péshi Aktar naay
Marchi pa holl o wáhag zerdá gamán gón dóchán
Nókén gwamé dayán ahdáni máh o róchán
Har sáh maiyaté har jámag ent kapan
Har jón máneshé kabrá pa kay bokóchán
Taw ham pa setk del mehré maná beday
Man ham pa wazhdeli ásá watárá sóchán
Harróch shahm kant gón nókén dróshomán
Zórákay zálemi pa bazzagén Balóchán
Manárá yát ent angatá
Tai shepárén mahparáni meskbuén sáhegá
Tai shahdmantagén anárkáni bósagay sahar
Manárá yát ent angatá
Tai sharábshánén didagáni kayp o nósh
Man pa sad morád tengetant dist wáhagay asar
Manárá yát ent angatá
Tai golábdróshomén tanaklonthiá
Mani gamáni syáhshap kotant chó jannatay hazárnázén ráhsar
Manárá yát ent angatá
Tai chandanén badan chó narm ábréshomá gerókay shahmay darwar at
Man dánke moddaté tai zabád o mehlabén badan watá gón kort sar mán sar
Satar ke dawr gwastagén padá nabant pa maná
Bale man angatá baré
Tai ke tránagá kapán
Gamáni dág nók bant
Delá cherág rók bant
Cherágén óstáni rozhnay drin ent mani zemin ent
Sabáay wazhbu ent yá samin ent mani zemin ent
Modám pahmit delay hayáláni gálewárán
Jahán zánt é mani zemin ent mani zemin ent
É shayr chammáni tahtariná lakir kasshit
É shayr emrózay sártén gin ent mani zemin ent
Rechant arsáni hajgén tróngal cha rahnén chammán
Ke dertag jámag o bon jabin ent mani zemin ent
É goddhi jang ent Balóch rájay pa ajuiá
Kayt enkelábé maná yakin ent mani zemin ent
Kanán man zyárat wati shahidáni wábjáhán
Golámén rájáni jang din ent mani zemin ent
Hazár randá goshán man Ráhi gón kóhén dardán
É hákay ópárá áprin ent mani zemin ent
Del mani nálit chó bolbol oo golábay poll
Byá mani dardén delay holl oo golábay poll
Shap tahárén chó tai zolpáni siká ent
Máhekáni tai lekáhay tránagay bráh ent
Yát kayt tai góragén koll oo golábay poll
Taw bahárgáhay bahár ay taw zeri nód ay
Taw mani armán ay ommét ay delay bód ay
Bébadal bématth o bémoll oo golábay poll
Byá ke gón taw sáhaté zenday bogwázénán
Gón delay sázá tai hosná benázénán
Byá mani mehráni gránmoll oo golábay poll
Nay Shahrbánu nay taw may Goli
Gitánjali oo Gitánjali
Wati dód o rasm o rawáján shamósh
É kallig o mashk o nepádán shamósh
É shéken o patkénk é kólén nán
É gwánzag o kápar é pall o bán
Kahir o koner tai gazz o kalér
É gók o nangár chenáláni chér
Tai kárá nayáyant ke jendayg ant tai
Boraw dirén molkán taw degeray bebi
Zahirók o názénk o sawtán shamósh
Gazal dáem per band taw dhaiko majan
Pa dóstán deli taw háiku beband
Wati gál o labzán zobáná shamósh
Wati jenday jáná cha pashká lagósh
Taw talwas pa Gáleb pa Mirá bezar
Bekan layb o gwázi o molká betarr
Bálách shamóshtag shamósh Chákará
Makan yát Gwahrámá taw bell Kambará
Taw Mollá shamoshtag taw Pázol shamosht
Taw Simok shamoshtag taw Máhal shamosht
Taw Háni o Shayá lékay ganók
Donyáyá nám ent tai brátkoshók
Goshant bóli agan wassh ent jenday badén
Wati molkay harch kahn o ju ent tai
Bálách taig ent o Dódá tai
Bibagr taig ent o Gránáz tai
Taig ent Hamid o Omarján tai
Gazábék o Gazzi o Delján tai
Nóróz taig ent Nasir Hán tai
Kalát Miray tai o Moltán tai
Satar hoshk o wár ent zemin ent tai
Hárán taig ent o Sistán tai
Galá Dasht o Mandá taw Kéchá galá
Ke jendá tai bráhit saray tai koláh
Pa taw Sanj o Bonjáh tai Tés o Brés
Bambur o Sohrkóh tai hast o nést
Jenday tai chágerd tai jannat ent
Kawsh tai sabáhay tai róch barkatén
É mahluk o mardom béherkatén
Pakir o gadáén dráh béwatén
Wati bólián man chetawr yal kanán
Man Bakkal o Gawray ke randá tachán
Nay Shahrbánu nay taw may Goli
Gitánjali oo Gitánjali
Wati labzay shaydá zobánay wati
Wati jenday gapp o bayánay wati
Man gégánán belly kanán Pázolay
Man Bohiray gál án sokan Kásomay
Man dar bortag Payz o man wantag Paráz
Man án Jósh o Thégór o Jebránay ráz
Mirwádhi dóst ent Jawánsál dóst
Nasir napt o birén wati gál dóst
Abábagr o Ezzat maná Anká dóst
Sayad dóst tachkén wati ráhband
Maná dóst wati rasm maná dóst rawáj
Wati kádh gazálén delay taht o táj
Man shaydá zobánay man labzay hodók
Wati chamm dóst ant wati chammay rók
Maná taw shegánán majan delbaray
Pa man shayr wassh ant golén Sáheray
Wati labzay bandig zobánay wati
Man náelmén jenday hayál án wati
Wati jenday chágerd mawál án wati
Maná cha hayálán mani pach mager
Maná róchá madhóbár shapá sar mager
Zobán dorbayán ent Balóchi mani
Mani bándát hamésh o maróchi mani
Mani labz o goptár bayán ent hamésh
Pa man ganj o gawhar pa man kamm o gésh
Zobán zendag bát o salámat bebát
Mayárig bát Shóház malámat bebát
Nay Shahrbánu Na taw may Goli
Gitánjali oo Gitánjali
Kandil tawámén shahray merán ant yakk yakká
Delborrén zahir táhir gerán ant yakk yakká
É chónén benáé bémehrán bendát kotag
Názákén mani hamráhán barán ant yakk yakká
Chó marchigén ensánay wadhá yagráh nabant
Tawrát Zabur Enjil o Korán ant yakk yakká
Byá byá ke zerén chamm ars shalán ant tramp trampá
Byá byá ke ganókén zerd zarán ant yakk yakká
É dahray mardom Kázi tai gamwár nabant
Angat é bale tai chamm o sarán ant yakk yakká
Mani tai saláh che paym bit
Taw shahray thithalén jenekk
Man kóhsáray shwánag án
Mani hayálay bonzehá
Cherág rózhná bant
Mani tahárián shapay
Hazár máhekán trepant
Man zendag án pa wáhagé
Baháray sanjay nawbatán
Bale tachit hers tai
Pa rang rangén mádhián
Tai delay morád bass
Mán sohr o sabzén gádhián
Manárá dóch dóst bit
Taw lóthay shahray sádhián
Baháray sohrén dóch man
Hatam mani delay pahár
Bale cha zerday wáhagán
Taw bésamá o bémayár
Man talwasán taw bégam ay
Man róchay shahm án taw shap ay
Mani tai saláh che paym bit
Taw shahray thithalén jenekk
Man kóhsáray shwánag án
Maná bosóch o ás beday
Mán zolmay angarán bejan
Maná gón thóp o gorkián
Gón zahm o esparán bejan
Maná gón sánkalán beband
Maná gón páhuá bedranj
É zerday wáhag ent mani
Hamé pa man hazárganj
Pa rájay háterá merán
Nabit manárá hecch ranj
Ke balkén hón bant mani
Garibay ázmán ay sanj
Bale delá man saddak án
Ke zolm o zóray ákebat
Pa tai kalát o mádhián
Tabáhi ent tabáhi ent
Hazár bahesht bahá pa golay golábén chamm
Nadist man angat jaháná é dhawl o dábén chamm
Anár anárá anárkáni rang bámay jalashk
Hayáay kaddahá kayl ant chetawr sharábén chamm
Man wánán mehray hadisán o mehray áyátán
Pach ant chó pákén Koráná golay ketábén chamm
Maná wa bell man ganók án ganókay ché bestár
Godhénant arshay hodábondá akswábén chamm
Bechár pa cháragá Mollá nachent kasé póleng
Kojám gónáh ent ke chér ent cha may mawábén chamm
Pádshapádá gólán ent
Daryá Damkán pólán ent
Ásar bárén ché bit ent
Harkas marchán Shólán ent
Zang najant ent daryádel
Tahná dardán tólán ent
Pad nakenzit némráhá
Mohkam chó ke Bólán ent
Mardom tahná nókén ant
Donyá péshi dhawlán ent
Báju jestant némráhá
Yági kóhán gólán ent
Lépag bit ent bázén sar
Johday daryá chawlán ent
Shahray sharrangán dráhén
Aksé tai pandólán ent
Lápá sengé zut maband
Chánag goddhi kólán ent
Matth ent harkas é wahdá
Hammal péshi dhawlán ent
Chón besahdhénán delá
Chón besahdhénán delá
Ke delá ásé bon ent
Gamay jambar pa dradi
Saht o damán ér dayant
Trongalén ars shalant
Gwát ham kasshit agán
Ázagén thapp kodant
Ke delá ásé bon ent
O delay ás cha arsáni
Shalán sárt nabit
Pa man emróz tahár
Ráh mani danz o gobár
Cha maná harkass shezár
Ke gam o ranjay tahári
Cha delay ásá narawt
Ke delay ás tai mehr o wapáay
Dád ent
Oo mani sáhay badal
Pa tai háterá man bitagán dardáni mayár
Bale angat cha tai
Mehrá perámósh nayán
Man wati zenday
Hamok bahrá tará yát kanán
Delá shát kanán
Ke mani sáh taw ay
Ke mani ján taw ay
Ke mani din o mani mahzab
O émen taw ay
Bale tai óstá wati
Chón besahdhénán delá
Chón besahdhénán delá
Incho makan bésár manárá
Incho makan bésár
Del goshay sestag arragén dásán
Ér ent mán sohrén angar o ásán
Moshkolé gránén ke nabit ásán
Gón kayá jédhán mán shapi pásán
Kamm nabit páhár
Incho makan bésár manárá
Incho makan bésár
Hánol agán gwápán wati randit
Syáh o tahárén jambaré bandit
É delá bandán cha mani sendit
Pa mani bahtá syáhié kandit
Bastag gamán enzár
Incho makan bésár manárá
Incho makan bésár
Kassi sará chó kóh naproshtag
Kégaday andóhán maná droshtag
Angat ham del man chái nashoshtag
Wassh bay Sayad bélán maná goshtag
Kayt gamán hár
Incho makan bésár manárá
Incho makan bésár
Sapar na menzel rawán etán man
Na zer na sáhel rawán etán man
Maná taw sad randá gwánk dátag
Man gosht maná bell rawán etán man
Maná gón emrózá hecch garaz nést
Na mozz na hásel rawán etán man
Man belly delbandá tir wártag
Taw dist kátel rawán etán man
Pa sháhediá má hardo bass én
Man o mani del rawán etán man
Hamá ke dam bortant óshtátant
Man Kázi jáhel rawán etán man
Bál ent del galá shézárit
Ásá sáhegé pézh dárit
Wazhbuén kolóhé kárit
Kawsh may dámoná mán dárit
Shap gón gellahay danzán ent
Tahnái cherágé chárit
Chammán ápsaréá bótkag
Tonnigén ladé del dárit
Dazgatth ent zamánag ach wat
Dardán mehlabén kay márit
Kawláni nasib hákán ent
Donyá chó botá gózh dárit
Bechkand bant awaz arsáni
Mir é nawbatá kay byárit
Oo thalu thálu sharsar o zamzilmahparén
Taw chedán atkay taw golén mehrjáná nadist
Man golén mehrján distagat shahjui saré
Chamm shódit o dastá mán giwárá moshit
Pád shódit o malmalén kwashán kayl kant
Oo bachakk espéchádarén maná drangá ér bekan
Man tará drangá ér kanán sohrpashkén jenekk
Man tará drangá ér kanán maná mozzá ché dayay
Yá gwaray hárá yá wati dastay sangahán
Man chón kanán hárá gón tai dastay sangahán
Man lóthán tai kushén zánsar o dokkánén gwárán
Goh mawar gohwárén mani bábóay shepánk
Sálé gón méshán shash máh gón hinárén bózán
Man arzoni dáné bán hamá polkán rechán
Man sabzkapoté bán tará chombán chenán
Man talli kargoshké bán hamá sartallán charán
Man shepánké bán tará dazlatthé janán
Man zámori thálé bán talári lambé rodán
Man kohgorándhé bán o sarhajgán charán
Man thithlén áské bán hamá gyábán o ladán
Man sayyádé bán káyán tai gwátá rad dayán
Man tehépé bán o hamá lordán léth warán
Man naigé bán o tará lordán dar kanán
Lassahén máré bán hamá gyábán o ladán
Jógié bán o tará kárán pa damál
Man bayramén págé bán hamá sálónkay sará
Changjanén dhómbé bán tará dádán gerán
Man gwánzagi teblé bán o shágá layb kanán
Malkamut jawr bán o tará chombán chenán
Del mani kasshit day wati shahdén lezzatán
Man tai bánór án byá mani siri kellahá
Na ás gwáhit métagán na áp bázárá rasit
Haw del bolóthit mardomay bass marg bé kárá rasit
Chincho azábi kár kant chincho watá karyáb kant
Armán ke dehkánéay barward sardárá rasit
Ázátiay hamshámiay yakk lezzat o támé dege
É rezk pa chamdáriá har rangén sahdárá rasit
Sad ranj pa may kesmatá yakk anchén dawré zendag én
Marchán jaháná mát o pet pa zarr o kaldárá rasit
Kázi tará chi ent ke taw kóh o agárán sar janay
Kay dar pa dar bit jangalán chizé ke bázárá rasit
Damáné jall
Damáné jall mani chammáni rozhnái
Mani tahnáiáni omray mósom sáhaté dam kan
Tai getrángén anárkán ásgwárén kammokén chárán
Mani háménén zerday sraptagén yátáni hajgén poll
Mabátán kahrabárang tai kolónthén nawjawániá
Delon armán kant chó gozhnagén barwár pa tai pógasén rakkán
Pa armáné tai áski didagán chárán
Hazár tupán delá kárán
Bon ent arwáh gón arsán
Jagar rók ent gón páhárán
Man anchén zernegáhén dróshomé chammán kotag andém
Tahári dur oshtit kondhéá lonjén nedárah kant
Mani chammáni béwábi maná pa bash bashé chárit
O borzá dur mán ázmáná jédhit máh gón estárán
Bagal nambén bant róchay
Seláhán dawr dant daryá
É tahnái ke omray mósomá dátag
Gón hecch néstá nabit ásar
É dáem hast o barjáh ent
Damáné jall mani zaymén delay barbádiay mahram
Delon band ent ke tai hennirajén mórdánagán chokkán
Homáráni abadmánén zerá bokkán
Bayán chágerd tai gomráhén báláday
Tai warnáiay ásá sochán chó kréch o agréchá
Tai thahláni maná dróhi
Tai chammáni sawgend ent
Maná bé taw dege kass nést
Bonósh kaddahán kaypáni zaptén nósh Zapar
Jahánay ranj o gam o sheddatán shamósh Zapar
Kayá gón dáray gelag cha kayá ométwár ay
Kayá gamá tai geptag Kayá tai hósh Zapar
Bechár ke bandigán dahray próshtagant sánkal
Taw bolmá cha wati gotthá ham dar lagósh Zapar
Hatam bebit ke bahárgáh pa má yaddhawl ent
Gamay keshár ent o dardáni rón o mósh Zapar
Bebát grandéay ámách ke sálé parrámit
Ke dáem pinag ent golgorkay pa má hósh Zapar
Kass pahr mabandit pa dábáni golén lálán
Man zandhén radé wártag byá cha man beger hálán
Angat ham delá kahr ent ke hecch nasaggán man
Sóchókén shegánáni droshtag maná dombálán
Taw harchi goshay karzay mahrang é mani hál ent
Dazbandi o arzá án gón kásed o rabbálán
Dér ent ke yakim án man del angat ómétwár ent
Batter maná wayrán kot é nék o badén pálán
Del angaré sóchókén goptár chó ásá ant
Man ázagén thappáná per dárán wati gálán
Beh móm nabit zánán pa man tai sengén del
Sharr zánay ke say sál ent Hánol pa tará nálán
Man jazm án padá kayt ent yakk wazhdelén bárigé
Har rangá Sayad gwázén é ranj o gamay sálán
Padá Jambar Gamáni Bandagá Ent
Padá jambar gamáni bandagá ent
Mani kollay sará bechkandagá ent
Man zánán ke proshit ent shishagén del
Negáhá á wati kár bandagá ent
É dast mán dámoná tai mán káyant
Hamá róchán mani chamm gendagá ent
Natrakkit parchiá bolbol tai del
Kasé pollán bahárá sendagá ent
Kayá bechkandet cháret Sáherárá
Padá dardé delá ér nendagá ent
Máhal byá dordánagén
Byá ke delon delmánag ent
Shap bé tará róch nabit
Jend cha watá bétránag ent
Bárén tákad zendag bebán
Chammán mojé mán shánag ent
Saht o damáné mahtal án
Yásiná mollá wánag ent
Dazgatth kotag man malkamit
Dér ent sariná pánag ent
Byá ke borawt ent pa mokim
Sáh jabzag o kamzánagén
Zolpay nódán chammay kaypán ráh day márá kár kaptag
Zendagiá márá bass pa yakkén kárá kár kaptag
Dém pa démá do pa doá shap sabáhay zánsarán wapt
Opp mabátán man merátán pa man yárá kár kaptag
Rahsaray har danz danzá ján shoshtag cha galá
Poll bánór ant ke lálá malgozárá kár kaptag
Pa tará warnáiay har máh o mósom tonni ent
Byá shapé chamm o do chamm kan betawárá kár kaptag
Meskén sargwátá mani góshán habar kot halwatá
Byá Nesár tai wástá marchi chamhomárá kár kaptag
Bená kan anchén áhé nátawánén del jaháná sóch
Kabassá zolmá sayyáday gón bág o bóstáná sóch
Kai bimá tará é zendagániá kotag dargór
Cha wat sargwaz é bérahmén zemin o ázmáná sóch
Sadi gwastant nesháné menzelay ham gendagá nayayt ent
Choshén galagá choshén ráhá o chóshén sárbáná sóch
Pa nánay chondhéá chóraw janózám lóg sad gólant
Choshén kawmay lajuzén é amir o wájaháná sóch
Na elmay shawk na kawmay dósti na sodd donyáay
Choshén béjawhar o jándozz o sostén nawjawáná sóch
É badwáh ent tai dant ent tará zérdastiay sójá
Mager pantá eshiay wazhnayatkén dorbayáná sóch
Bekan pahréz cha é rezká ke bárt ent nang o námusá
Besend pándá golámiay é charpén chondhén náná sóch
Beband lánká bekan hemmat zamánag tézraptár ent
Naent é wahd sostiay nádán shawr o tráná sóch
Ay Sáher gapp o kessah sháeriá pa dege báz ent
Shap o róch washtabén mahgónagáni dástáná sóch
Man ke shank án pa taw
Jangá gón man mayá
Mehr jangay sará…
Del kojá dar kapit
Wáhagáná koshit
Byayt hamódá kasé
Márá dastá begipt
Chó wa tahnáiá
Tors nést at maná
Á tahárén shapán
Teblén del may godhit
Ázmáné kapit
Á cherágán koshit
Man é tahnáiá
Hardén tahná bán
Del tai yátán kapit
Balkén gón ay gón man
Balkén chér ay edá
Randá záher kanay
Káay démá mani
Dastán gollá baray
Kanday cháray maná
Chokkay péshániá
Dastá dastá geray
O may góshá goshay
Jangá hórá rawén
Nun taw tahná naay
Tors hejbar nayayt
Dán ke man zendag án
Barpén dastán tai
Opp kanán garm kanán
Á zemestáni shapán
Tai samárán sará
Dánke taw wáb kapay
Tán man ágáh bán
Tán mán ágáh bán
Byayt kassé agán
Jangá gon man bekan
Marchi émen bobu
Wassh o wazhdel bobu
Wábá distag padá
Jangá man éok án
Yát at chóke hodá
Del may lóthit tará
Del may pa taw zarit
Byá oo rókén cherág
Didagán rók kan
May shapán nók kan
Beh taw grandé mabu
Beh taw dérán maras
Man tawáré beyán
Taw chó rókén gerók
Byá o jaldi beras
Taw ke jaldi rasay
Del may ágáh bit
Purah wábay tahá
Wábéá bost kan
Gendit démá wati
Ágah ay angatá
Cháragá ay maná
Man gón wasshén delé
Kandán chárán tará
Chokkán dastán tai
Taw ón cháray maná
Taw chó shawk ay chiá
Man gón jostá merán
Mehr jangay sará nadr bit o goshit
Byá oo didag mani Yár jangá merit
Byá damé nendén wáhagay wasshén jannatá
Ásar ent emróz nést wapá dawr o nawbatá
Tránagay lambá bastag o bandók ent delay
Tai hamá gapp ke taw maná gwashtag ehwatá
Wasshián nóshit pa galé harkas shakkalén
Bazhn hamésh ent ke kass nazánt darday lezzatá
Zend pa zénáli gwast zahiráni rahsarán
Del nadant gwáhi ke byayt margay sáhatá
Atkagay ér mortag gwashay ranjáni keshár
Posht kotag sad dard sabzetag mehray mishat
Mayrokay mehr o Hánolay dardán hálawén
Jost bekan Shayhá o bopors Mollá Ezzatá
Man agan barr o bédehán bégwáh án bale
Taw kadi zánán menzelé dar gétk pa watá
Byá ométáni godhsari ótágá ent napas
Bass pa tai didá mahtal ent arwáh angatá
Pahr maband inchok pa wati baht o tálehá
Nám tai proshtag Ábeday kabray barkatá
Rakkán malárén bebit bechkand
Bechkand bechkand sál bebit
Dir cha kastay mángishán
Dósti o mehray shál bebit
Rók tai chó delbandá
Bahtay mani estál bebit
Belly shahdén lonth rechant
Bénag bénag gál bebit
Mehray namirén tách o tagá
Jigay menzel hál bebit
Mekk zahiray éréchá
Nyáday har diwál bebit
Chó wasay nangá layb makan
Bándát bit tai zál bebit
Eshkay day o zir sharr bale
Kaséá ke bonmál bebit
Mólomay kawshá mast o malár
Chétk o har chihál bebit
Mahsharay wáhag pohle serát
Miday meskén thál bebit
Wahágay ganjén dashtá Nesár
Del chó kapótá bál bebit
Sad bará sázagá padá proshagá
Man wa dam bortagán nu rad kapagá
Nun hamok poll sraptagén zaymé
Kay nedárah bekant delay kodagá
Kay edá sázagá ent emrózé
Dur gendán man sáhegé soragá
Kandagá distagesh tará balkén
Poll eshtápi butagant srapagá
Chónén háméné hecch nabit gendag
Didagáni gobáray machkadagá
Chón bechárán á máh o estálán
Man ke molmá án gón delay balagá
Yal nakortag jetáiay dámon
Hór má butagén sedag sedagá
Marchi tai lankokán badal zurit
Wahd názénkéay saray gwapagá
Kahr o mehré na ozr o nimóné
Hecch malóthit pa do habar kanagá
Má wa moshkull bayén ágán mánit
Yakk hayálé pa áhag o rawagá
Ji zemestánay mahramén ambáz
Man tai áwáz distagat badagá
Gir kayt ent wati tahá distag
Shishagé sengéay sará kapagá
Zendagi keshké jódh kortag taw
Márá nádéntag pa rawag rawagá
Ji pa óstán mani darándhéhén
Ji pa bégáhay kanjalén damagá
Bell Monir kessahá makan maymay
Taw nadistag ágán delé kodagá
Ji kapót loddhók o sobakbálén
Morg zahiráni trah shakargálén
Day maná ehwálán golén lálay
Thithal o dábáni zabádmálay
Ke del mani bébud o jagar résh ent
Sar mani bésár cha gamán géshén
Prósht maná gégé bégwamén zendá
Dát ajab chakmóth jend mani jendá
Mortagén báláday ger o chilá
Ásé mán dáshtag mohkamén dhilá
Hamsar o hamrahán gesar bitán
Kot maná bégwáh bénapén sitán
Chón shamóshán man émenén halkán
Ratkagén gwárch o áhenén talkán
Chón kanán shahjuán wati béhál
Dhaddhará sad bar chest bant chihál
Kódeki layb o mán marágáhán
Chón shamóshán man trámbalén náhán
Gir maná káyant sakk koner lobbén
Sáh hamá jáh ent ke hamód hobb ent
Bass kan kukuán morg zahiráni
Zyát tará gón ant dwá pakiráni
Cha gam o andóhán jagar trakkit
Sar golay ogbálán chetawr rakkit
Ágahiay chammay wáb án yár man
Wáhagá tai tachk o táb án yár man
Taw mayá ke barp ent chágerday badan
Bass bechár ke máhtáb án yár man
Bit donyá gár shóházá tai
Taw ke raptay nun kojá bán yár man
Máh o estálán mani gam wantagant
Chér dátag del ketábán yár man
Hecch namantag béde yakkén dróshomá
Yár daryá yár gyábán yár man
Angatá gón mehrá tai hamdap nayán
Bell ke ach wat ón jetá bán yár man
Man Monir nókén gonáhé dar chetag
Bass wati paymá azáb án yár man
Má Balóch parzend én may dayár Bólán ent
Kongorén shahidáni sardhagár Bólán ent
Eshiay bolandén tholl dán kyámatá chest ent
Rájdaptaray tákán yátgár Bólán ent
Pa wati watan mátá ásrátiay jangá
Harkasi tahá hast ent sarmarchár Bólán ent
É kalandarén kóhá kassi háteré per nést
Sarjamén mayárán cha bémáyár Bólán ent
Zendagén Balóchestán gón bahádorrén bacchán
Jawrén washnayatkán pa ásgwár Bólán ent
Dur naent watan Kázi dozhmenán cha áju bit
É habar kayá goshtag bétawár Bólán ent
Má gón dardán mosáper jalán bitagén
Shap tahár at pa ósté balán bitagén
Nawbatay del goshay tiréá soptagat
Téwagén ahd andóhán mán roptagat
Sohbay zébáén bayrak ke sarjahl etant
Bénagén bégahay rakk ham tahl etant
Gwátá pétkag zeré machkadag roptagant
Morgán bass mósománi gelag roptagant
Dawr nadát tonn wati hecch shanday sará
Góshá shézáretag ápbanday sará
Zendagi chó ke tawká nakot má gwará
Róch cha hónay daryáyá kasshit sará
Sietag wahd emrózay del ném bit
Máh jónáni kóhá cha andém bit
Zendagiay abétkén negáhán machár
Kass nayayt ent é wayránén ráhán machár
Nókén chádhé o kaypé maláré bebit
Golzeminá gón kawl o karáré bebit
Zenday bánóray zahirán merag lázom ent
Sangatán hay kanet sar gerag lázom ent
Gón tai zébáiay tránagán sar gerén
Ay watan róché pa taw má sad bar merén
Bell yár jangaláni tahá gár butagant
Bázár jangaláni tahá gár butagant
Sahrá ke wahdé butag mani golzeminay gam
Estár jangaláni tahá gár butagant
Chammáni shishagáni tahá sanj botkagant
O shár jangaláni tahá gár butagant
Torsé ke má kabassá kot o démáy neshtagén
Pajjár jangaláni tahá gár butagant
Didag tai zébnákiay áwázá dar kapant
Rahchár jangaláni tahá gár butagant
É rahsaráni kaptagén mohrag chagóg atant
O már jangaláni tahá gár butagant
Chont wár chamm wáhagay pollán shoházetant
Chont wár jangaláni tahá gár butagant
Sháhén nasib dróhetant rozhnáén dámonán
Darbár jangaláni tahá gár butagant
Tálán ent bétawárié damk o darán delay
Kukár jangaláni tahá gár butagant
Kóháni dard jonzetant daryáay némagá
Áchár jangaláni tahá gár butagant
Óstáni doshtagén é negáhán nun mán ché
Didár jangaláni tahá gár butagant
Má kwahn o nókén zaym wati zort o atkagén
Káthár jangaláni tahá gár butagant
Á róshnáén shahray tabibán boraw bogosh
Bimar jangaláni tahá gár butagant
Bass yár gón nabutagant má shahr yal kotag
Bass yár jangaláni tahá gár butagant
Sakrát wahday chawl janán ent mán kaddahá
Hinár jangaláni tahá gár butagant
Harchi gesar kapán ent cherágáni sáhegá
Shapdár jangaláni tahá gár butagant
Ché gón tará Monir ke wátarretay padá
Ázár jangaláni tahá gár butagant
Tahnáén kunjé zahir tai
É ázmánay shishagén tambuay chérá sawt jant
Dánké é donyá ágah ent dán báz dérán sawt jant
Sawtáni hir o pópalán
Gendán chó pollá sraptagant
Keshkáni delbanday sará
Kádhi malárén didgán
Tahnáén kunjé zahir tai
Mónjé wati sonthá rajit dardé patáit bánzolán
Maymáni ázmánay sará bál ent chó arshi doldolán
Hastiay gyábánay delá
Chó ke cherágá rók bit
Har tostagén del bód kant
Har chamm kwahnén nók bit
Tahnáén kunjé zahir tai
Kayt záperánén digaray arsáni ásay nóshagá
Yakk ásheki ekráréay jigbanday tonnay próshagá
Wahm o gománán namb jant
Saht o damánán namb jant
Hóshámá bakshit zendagi
Shár o goshánán namb jant
Tahnáén kunjé zahir tai
Golay bánóriay hálesh raséntag
Padá é ázagén thappesh kodéntag
Maróchi grángwarén názáni Hánol
Man zánán dozhmenén dóstán soréntag
Zabádbu atkagat wábá manigá
Dege sázé mani kolly zaréntag
Nayatkay gón wati shahdén zobáná
Hamok shap shir o shakkal pa taw méntag
Habar sar butag máhén dazgohárán
Paméshká pa maná murkesh mojéntag
Golay yakk zahrkanekkén cháragéá
Kalam yakpáragi bahtay naséntag
Taw dátag hál delpróshén manárá
Kalát ganjén ométáni dhoréntag
Damáné byá cha kahrén malkamitá
Pa kassh o hor janag sáhon zehéntag
Ganók o sarmáchar o mastén wáhag
Mazárbimén mani margá godhéntag
Nabit gendag maróchán pa gedáré
Radén násarpadán dósti hazéntag
Sayad goshtag padá chár gál marchi
Ke béganjén zahirán del kodéntag
Shapá sorózá adhén o maná cherágé bekan
Byá é sotkagén shahray mojá cherágé bekan
Tahár o tonni o wayránag ant mani kuchag
Manárá chammagé pollé padá cherágé bekan
Tawár zaymén del ant ke dochár bant o kodant
Bozur é nawbatay béwánkiá cherágé bekan
Tai kehébán wa bégáhay gwát wánéntag
Hamincho bal ke é déwánagá cherágé beken
Monir chincho tahár ent zamánagay táleh
É shapcherágén gamay maiyatá cherágé bekan
Bé wáhag o bé mehrá ambáz makan márá
Ráhá náshonásay taw shóház makan márá
Ché butag parandóshi tai rástén kashay lógá
Má páshk kanén rázán hamráz makan márá
Kass kamm nakant jenday báláday wati bahrán
Má jend én tai jenday megráz makan márá
Yakk omré má gwázéntag tai gezdapay tawwápá
Pa shirkenén bechkandé náráz makan márá
Kázi taw wati rájá sakk báz mazan lékay
Má ártay tahá wád én sakk báz makan márá
Drégatén gón taw gapp o trán makotén
Bébaháén delon zyán makotén
Agán bézár atay maná cha bale
É habar taw gón dozhmenán makotén
Mani bestár chi ent bale cha wat
Drostén mahluk badgomán makotén
Badwapái padá shegán pa sará
Ázagén del cho angarán makotén
Rad man Hánol nawártagat taw agán
Nadr o kawlig o ji o ján makotén
Band hejbar nabutagat é zobán
Kaséá gón taw hamzobán makotén
Zutt pa menzelé raséntagetant
Bédeli gón man hamrahán makotén
Dóshigén trán o marchigén zahri
Sharter at gón taw sohl o trán makotén
Man thahl án ke gón kégadá sohl o trán ent
Maná ché zamánag agán delgrán ent
Nun tálán bant porométén delay gam
Ke á sengdel pa maná mehrabán ent
Makan gappán á kwahnén delranjiáni
Maróchán habar kawlig o ji o ján ent
Man nadr án tai yakk baré gendagá gón
Ométáni donyá padá nawjawán ent
Bogwárén wasshi mani gamjatén koll
Ke gol enshapi mayg o tai méhmán ent
Ay chammán shomá ham kanet gapp o tráné
Gal o wazhdeliá delon nátawán ent
Man nadr án pa ái á kawlig pa man
Na man delgrán án na á delgrán ent
Kotant didagy band o gwashty ke Sabzal
Paché maym chó pardagá darmyán ent
Nazánán ke che bogoshán sarpad bebay taw
Do tramp ars parchá mani didagán ent
May wazhdeliá bogosh chón saggit
Mani dozhmenay del padá angarán ent
Bogosh é habar tai dapá shahd o shir bát
Sayad byá ke gón Hánolá sohl o trán ent
Sar kasshay negáhán baré kotthá réchay daryá
Taw ón mani hóshámay mokámán kanay daryá
Har róch taw damkáni tahá chawl jatán kot
Har shap cha cherágá wadi butagay daryá
Byá man tará wábay wadhá singárán mán chammán
Parchá gón mani kuchagay dóchán adhay daryá
Wabáni dehán krám kanánay chó bahárá
Wahmáni ladán áhuay paymá hazay daryá
É drachk gón wati sabzokén arwáhán tai ant
Dam bortagén morgáni kodóhán beday daryá
Harró tai báládá gón arsán wati shódán
Harró taw mani hóriá polkán kapay daryá
Sohbi tai chammáni tahá anchó molur at
Dóshi pa damánéá nawaptag goshay daryá
Marchi padá wáb kaptag zamánag tai wadárá
Marchi padá wátarriá shap kaptagay daryá
Nágománi chest bant dar káyant oppárag mani
Man dapá dárán nabit del lahdhjanén dárag mani
Tai gamán gár án mani rang tarretag zard o zalur
Grán kaptag dozhmen o delwáhán pajjárag mani
Hecch tará báwar nakant pa man toshé bazzag nabit
Dozhmenán jawrénán óshtárénag ent nárag mani
Chárdah alláhigén shap tai háterá sohbon kotag
Démterá gón man nabit hecch rangá del dárag mani
Chamm pa mehr arsán réchant lahdh jant del pa zahir
Dóst sahdhénant maná o man kodán bárag mani
Cha watá hecchi nasárán ni man o bahrig mani
Báwari gappé naent é grempoká shárag mani
Pa gedáré goddh cha man kassé begenday pa watá
Báyad ent margá cha pésar yakk baré chárag mani
Sáh mani dar nayayt Hánol tán nagendán man tará
Dorrén námá tai gerán bit shahádatay árag mani
Nun del goshit
Sohbá bemann nán bégahá
Bámá bezán nán rólahá
Ché drin ché estin ché meskén samin
Ché golzemin
Del chó pakiri tahmbolá
Márit o saggit hakkalá
Wáhag chó béwánkén mosáper mán jalá
Bé menzelá
Hast ent shapé má eshkotag
Róché balit anchó goshant
Kay zánt róchá kay shapá
Hardok hodámarzig
Bastag shádahay sigay sarig
Mehray hatam ábádié
Óstay koshag ahday proshag pa ákebatá paddarén gambádié
Yakk kahr o mehray chellahgranchén syádié
Wábáni ádénká zamánag nyádié
É nyádiá
Támór bant sarchammagay shirápén zémel
Sabzagén tall o sadapdranzén kesháráni damál
Chamm kór bant o gósh karr
Chahmit ‘matáh’ shahmit zarr
Ché drin ché estin ché meskén samin
Ché golzemin
É nyádiá
Taw ham bahá
Man ham bahá
Del chó pakiri tahmbolá
Márit o saggit hakkalá
Wáhag chó béwánkén mosáper mán jalá Bé menzelá
Paribánzol byatkénán
Delay bálesh bogwatkénán
Wati chammá bekapténán
Wati dastá berasténán
Mani ópár táhápán
Mani páhár drachkénán
Tánkad pa baht o táleh bán
Dehé durén berapténán
Bebit menzel mosámáni
Sawásán pád jatkénán
Baheshtén lulián mátay
Chiá jangá mayatkénán
Hamá Besmel may rahdarbar
Talárán trashtén tachkénán
Dastánah o shayrán goshán bandán tará sawt o sepat
Ché bit dege pa tai dará may sháeráni mál o mat
Áhtán pa hoshkámén morád raptán pa nákámén delé
Bit é jahán yá á jahán pa má ta yakk ent ákebat
Bé gendagá chárán tará Bé máragá márán tará
Ésh ent mani zerday wapá ésh ent mani mehráni pat
Sabz ent ke tai ent golzemin hoshk ent ke tai ent golzemin
Ás kapit ke hawr bit zánay wati káráná wat
Ché ent zemin ché ázmán ché máh róch o kalkashán
Shát at ke cha tai kodratán tá zendag at déwánag at
Ahdáni yátgir ant goshay é gréshag o kóh o daman
Wáay delay déwánagi wáay mani hoshkén watan
Mór o mazár médhéntagant seng o saray sawdá jatag
Jangáni ás ródéntagant pa gayratay shawkén kapan
Mehr pa bahá bitén bebit sar pa zawál rawt ent borawt
Del kótali chié naent man mannetag taw ham bemann
Mayg o tai hákay wapá zánag nabit sarzáherá
Man tai ométá mortagán taw zendag ay balkén pa man
Ódá ke nódán shanzetag bág o baháré sabzetag
Gár ant tai chammáni wáb hoshk ant tai lontháni pann
Har gam Azizay gam naent har darday máná chó naent
Róché pa rájá sar beger róché pa mahnáén badan
Dóshi wati gardesh kotag béhál zeminá
Ér atkag cha ázmáná do estál zeminá
Bárén ke kadi wátarr kanant máhay saray mardom
Pasht kaptag dege chincho bogosh sál zeminá
Lóthit ke bedant dáné wati chórahén chokkán
Kal kortag hamé mardá wati zál zeminá
Ázmánay sapar bárén chónén nawbaté byárit
Enshálah man káyán mani sambál zeminá
É gwát ke kasshit goshay yakk shayré delá kayt
É hawr ke gwárant o keshant gál zeminá
Genday chó Zobayray wadhá harkas bebit sháer
Zánán ke nabit róch o nabit hál zeminá
Janán zangá janán zangá janán tai
Gerán námá gerán námá gerán tai
Golén mehráni sáchán pa man táwán
Ke bir o naptán ambázán gerán tai
Nasaggán hecch nasaggán pa tai námá
Magendát dozhmenán diwán zyán tai
Jagarjah sotkag o sajjig butag
Delá per dárán sohrén angarán tai
Na zendá pa maná diwán zaréntag
Na gón margá cha andóhán zehán tai
Padá é del pa dhawlé tróngaléntag
Golén názáni garmén góndhalán tai
Shapay cháder goshay róchay mayár ent
Ke ómán kortag áski didagán tai
Zaréntag bahbaháni chárkollé
Angat gendán ke didárá zarán tai
Tará gránén gam o andóhán geptag
Man án angat makan gam démpán tai
Hazár bangán bonóshán angat hósh án
Ke mehray kihawén shahdánag án tai
Ke per kaptag jaháná mehr o dósti
Padá gón dozhmenán zangá janán tai
Mani gam wáhagay pollén mayár ent
Sepárán pa kayá gránén gamán tai
Proshit del bétawárá kass nasárit
Nakant báwar kasé gampróshtagán tai
Nasestag óstay ótágán nasestag
É rást ent gamjat o delsestag án tai
É marg o zenday kóhén páspán ent
Do sad bar Hánol man námá gerán tai
Chakotk tai bengawén bacchán gón ant
Ke dozhmen mán dárán ant ladán tai
Sayad gón zémerán gálán békattár
Padá ómán ent bél o hambalán tai
Mana zamánagéá Razá Jahángirá jost kot ke ráji jonz chón démá shot kant
Man passaw dát Harkas jonzá wati bekant chóke mani mát mani pet mani brát hamé rangá mani jonz
Razáyá maná jost kot ke é rangá jonz mahdud nabit
Maná yád ent man passaw dát ke ennán Parsnal Personal bit Mardoméay meragá áiay hándán halás nabit Áiay brát gohár chokk nomásag syád sángband sangat dráh démá rawán kanant Jonz hamé rangá démá rawán kant
Razáyá maná jost kotagat pa mardoméá jonz kadi halás bit
Man passaw dátagat hamá wahdá ke á merit
Taw ke mortay bezán pa tará jonz halás
Man gosht haw
Bezán mardoméay meragá jonz namerit Razáyá bechkandet o jost kot
Man ham bechkandet
Razá mani cháragá Balóchestán Akaydhami Torbatá atkagat Má dérán nesht gapp jat o padá áiá gón man aksé kasshet o shot
Marchi ke Razáay jend shotag o wati jonzay bahry pa mardomán ér kotag o démá jonzetag man Razáyá gapp hál dayag lóthán man áiá goshag lóthán Razá É rásté mardomay meragá rand jonz namerit O bale Razá Mardom ham namerit
Hamé damáná yakkéá darwázag thokket o man kalam ér kot
Darwázag pach kot Cháret kass nést at
Agán man zendag án ta porsá kass marawt o mayayt
Agán namortagán mani napas marawt o mayayt
Nabit gatth kawréá ta bay naent
Nabit tán hawr tramp o tras marawt o mayayt
Hamé man án hamé mani ges ent proshtagén
Nabit kaséá wák o was marawt o mayayt
Magoshtén má á sháerá may dast pa taw henni ant
Makant gappéá hawas marawt o mayayt
Nabit rózhnáié cha didagán zebahr bit
Naent hayálay dastras marawt o mayayt
Agán maná nazánt mahramé wati
Agán maná nadant dhass marawt o mayayt
Mani nasib wájahay gesay kochekk
Nadant kassá ás o jas marawt o mayayt
Goshant ájui ón bandié pa Besmelay delá
Goshant pach nabit kabas marawt o mayayt
Á pirzálay sará nód shanzetag dáem
Masity roptag o kombáná ápy mán kotag
Baheshtá balkén Hawáyá esháná dátag áp
Golábay pol goshay niyatá haráb kanant
Proshit zobánay mani róchag o sochit tai del
Makan bechil mani poshtá ke dast palit ant tai
Man chappén némá natarréntag chakk wati hejbar
Man chappén dast pa kassá wati nasháortag
Man zendag án ke kadi kayt bárén marg mani
Man mortagán ke mani del tai hayálá ent
Man dóshi kaptán hayálá wati delay darday
Godhet cha wábá mani andaray kamáshén mard
Kojám sóká zeminá kothéng ródéntag
Kojám préshtagá hawráni mósomá grétag
Zamánag é wadhá Besmel tará kojá saggit
Taw shayr kamm goshay granch géshter bójay
Gapp kan tai habar wassh ant
Chó shir o shakar wassh ant
É dhéhay ajab dhawlé
Drachkáni samar wassh ant
Taw dátag tasalláé
Nun popp o jagar wassh ant
Shap shartagán ásudag
Gwarbám o sahar wassh ant
Gón chammagán ápáni
Á kóháni gar wassh ant
Dóshi ke geróká jat
Chammáni asar wassh ant
Gámgéján Wapá kawlig
Tai tarr o matarr wassh ant
Bágén watan gol gawhari
Zerd o hayálay darwari
Mesk o zabád o ambari
Del par tai mehrán zarit
Má chó ganók déwánagá
Chó bolbol o parwánagá
Par taw sarán korbán kanán
Kawlig bán hayrát bán
Ahtag hatam pa kéhawi
Kasshit hamé wasshzémali
Sraptant kromag náz ant goli
Zarshán kant é máh wati
Estálbramshén jambari
Bágén watan gol gawhari
Má chó ganók déwánagá
Chó bolbol o parwánagá
Par taw sarán korbán kanán
Kawlig bán hayrát bán
Ji may watan tai páspán
Shér o mazár o bangaw ant
Trakkit jahán ach náráhán
Jombit zemin o ázmán
Bématth o bédarwari
Bágén watan gol gawhari
Má chó ganók déwánagá
Chó bolbol o parwánagá
Par taw sarán korbán kanán
Kawlig bán hayrát bán
Yátán tai del bód kant
Ach dirién ganjén gamán
Gal bit jahán ach shádahán
Gal bit zemin o ázmán
É ázmánén nilsari
Bágén watan gol gawhari
Má chó ganók déwánagá
Chó bolbol o parwánagá
Par taw sarán korbán kanán
Kawlig bán hayrát bán
Dur estálé mán ázmáná chamit kessah bendát bit
Andará darday jamburén ásé balit kessah bendát bit
Kódeké nést ke zére pádán bekant mehrwánén petá
Áp ke rástiay cha sará sar gwazit kessah bendát bit
Harkadén ke tará man perámósh bán pahká hámósh bán
Harkadén ke tará gam mani yát bit kessah bendát bit
Thappién shántolé wahdé kuku bekant del mani bód kant
Hazetagén bolbolé del zeminá moshit kessah bendát bit
Har gwará hánth bit sellén badwáh gón bampakén tupaká
Kázi wahdé ke wahday adhá mán adhit kessah bendát bit
Zendé mabát bézendiá
Ásé kapát jahnendiá
Hambal mani hambal yalén
Byá ke padá pédák kanén
Mir Kambar o Mir Chákaré
Yá Hammal o Mir Ómaré
Káron nabant pitáriá
Pa gorrag o békáriá
Lánkán ke bandén del delá
Jazm án rasén má menzelá
Tá kad gamay ólák bén
Béhemmat o béwák bén
Ópár bale kacch o kesás
Pádáni may sestant sawás
Chammán agan band kanén
Pa gappán dapá zhand kanén
Pollén watan shát nabit
Shátkám golén mát nabit
Dard warnáén pir kant márá
Byá ke bé taw zahir kant márá
Ji pa shirsonthay bénagén rakkán
Pann o mozwák o hir kant márá
Kassé márá goshit ent Kóhe Morád
Kassé Barray Kahir kant márá
Hániay golzeminay zagrén gam
Chó Moridá pakir kant márá
Kázi ché ché názánán kabray tahá
Jost Monker Nakir kant márá
Lewár bit yá bahár o jambar rawán kant shap rawán kanán man
Tai yát káyant manárá delbar rawán kant shap rawán kanán man
Nay atk hayálé nay atk zahiré na tránagé na malár o giré
Hamésh ent tahnáiáni ásar rawán kant shap rawán kanán man
É jang ke gón watá bená ent é jang dán kyámatá nakotthit
Maróchiá ger dán róze mahshar rawán kant shap rawán kanán man
Hamá morádáni ábréchán ke darday mósom kadi nahallant
Maná hamá damk o métagán bar rawán kant shap rawán kanán man
Móbarekárá sharábjáhay tabá hamincho hómar kortag
Goshit dán arshá bebán agán sar rawán kant shap rawán kanán man
Balóchay baccháni hón tálán ent chár némá
Hamok gwará kongoráni jón ant
Karáchiá dán Kalát o Mandá
Begend ke diwál o damk chón ant
Cha Dashtay polkán beger dán Sendá
Balóchay delbandá ás rók ent
Pa golzeminá wati ganók ent
Kojám ges ent ke shahidéay ádgár nést ent
May sarmacháráná sad salám ent
Ke pa wati meskén golzeminá
Wati talárén sarán dayán ant
Gón jawrén badwáhá dém pa dém ant
Majál ent kammo padá bekenzant
Chó kóh barjám chó zer tamard ant
Pa jazm jédhant
Dege benáé bená kanén má
É hákay hakká adá kanén má
Sará kassh yakk damáné wati borzén bádgirá
Beday dróshománi dádé wati bazzagén pakirá
Tai poll chó ke sengá goshay pa man tawrenák ant
Tai gapp marchi laggant delá shelsarén chó tirá
Tará ché goshán ke chón ay rawán har kojá taw gón ay
Tará márán nazd nazdá tará chárán dir dirá
Mani jenday yakk majálé wati wáhag o hayálé
Dege náchi ant ke nacchant mán darámadáni sirá
Makan kamsharap taw mahwash badén washnayatkay démá
Wati sháerén Bashirá wati áshekén Bashirá
Wazhbóéay hamráz ay polláni delay trán ay
Byá ke mani máreshtay ábádén gyábán ay
Morgáni delán bramshit pádink tai óstáni
Taw ágahén emrózay porzémerén wábán ay
É nawbatay béhájat delgósh tákad dárit
Oo proshtagén kánchay gam názorkiay dastán ay
Cha nyáday shapay dastán chó mehlabá roksat bay
Chó mósomay arwáhá tákáni shamá mánay
Nun wáhagay hardo chamm béóstiay kotthá ant
Na róchay kashá gón ay na rókén cherágán ay
É bakmalén cháráhá hóshámay sapar charké
Chó hájatá lontháni mán táséay chankán ay
Arsigén shapay nambay pádbramshéá béwánk ay
Chó roksati bechkanday cha didagán delgrán ay
Hecch gón taw gelag nést ent balkén é zobáná byayt
Man ach watá deltang án balkén taw delá zánay
Shántolé gyábáná beshézárit
Bé tará márá zahir kant Shári
Morg cha thahlén thólián sestant
Yár cha hamráhán gesar kaptant
Sotkagén emrózay tab o maylá
Wáb cha mánáyán gesar kaptant
Zendagi bárén ché delá kárit
Bé tará márá zahir kant Shári
Kawsh tai bázáray baheshtnázén
Záperán shengénit hamok bégáh
Del kamátag gón mohragán réchkén
Del tará jédhit ach watá sári
Bé tará márá zahir kant Shári
Bégah o sohbay jédhah ent donyá
Bátenay chérén rang záher bant
Zendagi bestárán beshóházit
Kawl cha báládán bolandter bant
Mósomé wazhbóé beátárit
Bé tará márá zahir kant Shári
Mani béli mamunjá móloméá
Nawán taw gir káay mardoméá
Golábay poll sarjáhé rawán day
Zahir tai konthagé pa dróshoméá
Sechén shénkán chetag ambázán máhé
Pakiré gón kaptag tóroméá
Man hast án dráhján shogr ent hodáay
Kaláté chón rojit pa mardoméá
Ajab é nawbatay zébáén ás ent
Chó kunshá sanj máh o mósoméá
Do angar kasshet o sojdah bená kot
Agán tai námá sar kapt kuroméá
Beleppit pátuay ambázagá srén
Á pollay chudh chó ábréshoméá
Hamé golbág pánén del mani ent
Badal bit róché rang o dróshoméá
Man o taw yakkén máray wártagén én
Maná Manzur goshtag mardoméá
Pa tará bu o bos o pa má nesháni gwáté
Dán najant zend badén margá wati shahmáté
Porseton sohbay hamok rahgwazá ehwál tai
Nay salámé nay koloh nay ke cha taw drahbáté
Jazm án ambázán gerant gwánkán molurén máhay
Shát o kandáná may pegray gohár o bráté
Zánán ke butag padá mesk o zabáday kammi
Tai bikáni tahá wahdé gamig ent sháté
Má hamokk tahr Wapá lóthén bale kay bakshit
Mehr pa lóth o talab dád o deh o hayráté
Man zolmay ráhá ás delá ásáp kotag
Man ás kamátag johday sechkánén kessah
Man pollé keshtag johday talkárén lonthán
Man arsé wantag zolmáni zhandén darsán
Dán sipáráén johday dámon dargáhé
Man yági bán pa áshóbay meskén námá
Dán zolmáni rózardá róch sahrá bit
Dán sánkalbandén shap ke bámá sojdah kant
Dán pollán rangay nókén mestagé sar bit
Dán kawshá majlesbuén donyáé gón bit
Man zolmay dastá ahday gwátá gár nabán
Man nókén róchay nókén johday kandil án
Man paywast án cha sad sálá róchay rangá
Man áshóbay hónáni daryáay chawlon
Man mehray jangal ásay gón ápá shoshtag
Man Báláchay námá rozhné máhá zortag
Man Gwahrámay kanjar hónay jotkán shoshtag
Man Dódá Hammal Bibagr ahday páspán ant
Man Kambar kawlé keshtag zerday tohmkárá
Chó áripén Agbar Méngal Hayr Bakshá man
Chó Wáhed Kambar Háled Bálách Bráhondag
Man ázátiay esme ázom dar bortag
Man zórák án chó Yásiná arshay zórá
Man pédák án chó wahday ragbárén tirá
Man watwájahi rozhn o róchay páspán án
Man johday bayrakdárén zenday parmán án
Man zomzom shórák arsén mátay armán án
Tai ke wahdé zahir zurit
Delárá dardáni tir zurit
Taw dard bakshay yá dád bakshay
Beday taw harchi pakir zurit
Mani mán kabrá bayayt jostá
Sabakké monker nakir zurit
Kadéná Cheltan bit naptay báhóth
Kadéná Bóláná bir zurit
Mani é kalmánthán wáhagáná
Kadi morádáni sir zurit
Deláni wahday kapót nálant
Mótké sabzén kahir zurit
Man nadrán Momtáz hamá damánay
Goshán man harchi bezir zurit
Taw sar geray yá jallay é jahán bass hamé mani
É zendagi ent pa merag nishán bass hamé mani
É wáhagáni jangalá kojá kojá má shot nabén
May tab bebit ta hóriá che kár yár kot nabén
É shap gwazit o sohb bit é zendagi wapá nakant
É washnayatkén nawbatáni wáb chammán ráh nakant
Berén merén pa wáhagán Pa wáhagán
Man hawr mantagán chó hoshk o kallarén dayáréá
Man kohsarán zahiré án chó pollén sarmacháréá
Chó wáb didagén delé hazánagá cha dar byayt
Nazánagáni mozz gón tai zánagá cha dar byayt
Rawán zendmán é ke pa kassá naóshtagi
Géchénagi ent márá ráh chó béwasá naóshtagi
Berén merén pa wáhagán Pa wáhagán
Kamálén béazábá kass marawt o jáhé sar bebit
É omray ném tai ke bit borawt o bé sapar bebit
É laybjáhá layb hast zahir hast o tir hast
É damkán békaráriay mabitén hecch pakir hast
Má bé hesábá Ádam o Hawáyá chó hesáb bén
É wahdá harkas ent kalam má chó pachén ketáb bén
Berén Merén pa wáhagán Pa wáhagán
Zobán gón má gón bebit o dód may wati bebant
É kawr may é gazz may karód may wati bebant
Má bokk warán o sar janán zeray dán némá rastagén
Chó dard o thapp nabutagén ajab ke zahmá rastagén
Jahánay jahl o borzián bén zér o má zabar gerén
Cha pésh dar ke band bant darichahán cha sar gerén
Berén Merén pa wáhagán Pa wáhagán
Kayá gón ják o jang bén kayá malám per kanén
Cha dar kapén zamánagá man o ke taw sapar kanén
É delnasaggén diriáni sarmatábén chandhagán
Wapáay keshká konthagén é ranjay ráh o kandhagán
Zahirigáni sáhatán gón yakk damé dochár bén
Padá mán sabzén sáhegán Golá chó békarár bén
Berén Merén pa wáhagán Pa wáhagán
Gwátay hamráh bán
Chó tai bikáni mán shántagén wazhbóán
Gón bazén jambarán
Dém pa kóhán rawán
Mohkamén sangarán
Tankén zhimb o garán
Borzén sartholl o shatkén dhaláni sará
Sheng bán har gwará
Chó wati makkahén golzeminay shahidáni hónay wadhá
Gir kárán mazanzahragén Agbará
Koll hamá ke watan mátay ráhá shotant
Seng o dhókán man chokkán o dárán delá
Chó ke Shóházay per bastagén lacchahán
Man mabátán mani mahramén hambaló chincho jaldi shotay
Marg barhakk bale zendagi chón kanay
É sapar éoká borragi ent maná
Delay hawáriá marchán goshay zobán proshtag
Hamé habar ke ‘man tahná án’ mán jahán proshtag
Chó wáb o ágahiá yakkén dard hamráh ent
Ke hón mangehén tégé mán didagán proshtag
Chetawrén lágarén shénké nashanzit sabzén ták
Chetawrén róch pa tonnigén sáhegán proshtag
Man ás o áp nachárán pa wáb didéá
Pa setk o jazm bogosh ke mani gomán proshtag
Kayá tán mahshará pahrézetag wati arwáh
Bogosh tai poshtá kai nám rahsarán proshtag
Bezán ke man wati arwáhay dardá sarpad bán
Mani hayál agán zémeré ladán proshtag
Man ancho eshkotag Besmel bagopte pirénán
Delay tawár ke góshán mayayt bezán proshtag
Gódi
Nazánán chiá hamé ke Balóchay ákebatay rakkénagay gapp kayt godhá maná Shahid Kámraydh Kaiyum ján gir kayt ke áiá goshtagat
Dán Balóchestánay possag shahidáni chokk o nomásag mabant Balóchestán áju nabit
É lágar o tawángrén bámarday goshtagén hamé dánk róch pa róch wati gwáhiá dayán ent
Sochit hamá dár ke ásá ent
zendagén drachká ché samá
kawsh bebit ke zerbáray hawá
shikit hamok gwátay tabá
Balóch ráji jonzay washbahti ent ke ostád Kámraydh Wáhed Kambar o tai áripén Wájah Shahid Gappár Lángaway johdáni barwardá azhnók bená bitagén mán Balóch ráji jonzá Lommah ján o tai kerd Balóchay daptará nagwáhit Balóchay deléri o jang kanag áiay sareshtá mán ant Á delér zálbulé bit ke narinagé ennán Allam é nókén Balóch Zálbul cha shomay lékah o didánká wadi bitagén zálbul ant Zikén zálbulá zahm zortag o aps sanj o zén kotag pa wati brátá yakk tahná pád atkag Agan jangéá gón bitag pa wati kahól o thakká bale hamé thakk o bólak o kothomán yakk rájé kanagá zálbulá ke yakk mocchánki pegré dayag o áiá cha choll o lógay pézhgáhá kasshag o dhanná árag áiay hamé haddá hél dayag o budnák kanag ke á cha zánt o zánagá sarréchén wánók o senchién zálbulé jódh bit o Balóch Ráji jonzá yakk mohr o mohkamén jonzé kanagá wati kerdá pilaw kanagá ent Jang bebit yá syásat hardo takán yakk anchén kerdé pilaw kanagá ent ke á Balóchay gwastánká é dábá nést ent
Shomay johdáni barward ent ke sanjáni yakk anchén háré botkag ke áiay wadi bayagá darday jambará hón do dasti gwartag É hár ke gón sórén arsáni zerá hawár kapán ant ched o master bayán ant
Nazánán shomárá morádbáti bedián yá gambárén jahánéay chó hastén wahday zóráká pa wati pasht kapagá nimmóné besázán o Balóch Yakjahti Kamithi ay wadhén pák o palgárén galéay lóth ke Balóchay ákebatay gappá kant áiá byárán sarigéay boshá bebandán o nang o námay nám zár bejanán
Má chetawr hamé nang o námusay námá gept kanagá én Yakké shomárá baythi o bacchi goshagá ent dege yakké nang o námusay námá kanagá ent Nán shomá másum baythi o bacchi et o nán shomay hamá baláhén mól o morád pa nang o námus yá pa sáhel o wasáel ay wadhén watgadhén gálbandán chér tarret kant Cha taw pad tai drostén sangat o hamkár gerag bitagant Kódekén Golzádiay hecch hál o bud nést É tai o Lommah jáná hawár kollén Shahid o bégwaháni johdáni barkat ent ke marchi Balóchay tawár mán jaháná proshtag o Balóch ke wati pág o padhakkahay pahrá gorunák bitag á pág o padhakkahi drost pashal ant pa wati pashaliay chér dayagá wadh wadhén nimón sázagay johdá ant
Gódi ján
Taw byá Tará pa wati azhnók jódh kotagén rájá angat báz kár kanagi ent É ráj angat báleg naent Nóki gámán kaptagat ke tará bortesh Balóchay kárahbanday nezóri goshay yá zórákay wák Róche hamá róchá ke Balóchá sodd kotag ke márá yakk send o sédén dhéhé hast má sheng o sháng én Esháni hawári allami ent Tán kojám saré ke chest bitag á sar janag bitag Pedá Ahmad bebit ke Wájah Golám Mahmad Lommah ján bit ke Mannán ján sar ke shotagant mahluk ham namantag Shahid Pedá Ahmaday rawagá rand dán chont wahdá bétawári mantag Baythi o bacchi nang o námusián gón wati wájahá Balóchárá Balóch bayagá naeshtag jatag choptag o shirag o móm kasshetagant o Pákestáni thóháré jódh kotag pa Balóchestánay dóshagá démá dátag dán Shahid Wájah Golám Mahmad atkag cha áiá pad pa adáré Shahid Mannán jáná dáshtagat déry nakot dáktar ján ham Shahid kanag but o Balóch rájay tahá wadh wadhén thóhár jódh byán bitant Maydáná sarzáherá kass nést at Pákestáná yakk anchén ajabén thóháré áort ke kassá nazántagat drosty per retkant É barigén bétawári haminchok syáh o tahár at ke chamm pa chammá maym nabut Bale wahdé ke máhekáni but dán á paddar but
Oo Balóchay tahármáhén shapáni máh o Mahrang Byá ke bégwah o Shahidáni wáres tai rahchár ant Byá ke thóhár róché rangéá rajénag bayag o démá árag bayagá ant pa mátén sardhegáray dóshagá Gón wati thóhárán Balóchá répénagá bádhá ant Byá ke má angat géshe wati aná o wati mannárénag o yakké cha domiá sawai bayagay ger o chekká én É bari káay yakk dege karámáté byár gón Man hamé ke wapsagá bán kalamaway badal bass yakk dwáé armán ke chó tará pa Balóchén nadkárán kadi choshén kandilé ke Saba at padá balit o rók bit Chó Mobáreká shág dant o Anwará chamit o é waptagén pilá thóhénit ke Wájah Tará ham yakk zemmadárié é golámén rájay tahá hast Balóch nadkár chó zikén zálbulá wati hórkén andaray chollá pishkóndhagá ent bakawle Kandil ján cha watá bégánag ent Béde hamé say o chárén áripén kamáshán Wájah Manzur Balóch Sháh Mahmad Mari Anwar Sájedi o sayén chárénán Maná omét ent taw ke káay é taká allam jédhay
Tai mán zendánay kuthiá nebeshtagén kágad pa wati yakkén Brát Náser ján o pa gohárán wahdé rasándará dist ta tai pa mátá nebeshtagén kágaday tránagá kaptán ke man gón wati proshtagén Balóchián rajánk kotagat Taw ke mesenjará mani mennat gept háteron wassh but Man é kágad ham rajánk kotag Gódi ján Kadi dar káay o wányay o mani mennatá geray o mani delá wassh kanay Tai é gapp ke shomá bezánet ke shomay gohár nezór naent lonthán pahri bechkandé shenget o man shomay pa hazárnázén watanbánórén Lommah jánay sar kanagay kárawánay tránagá kaptán wahdé Golnesáyá sapar jatagat o atkagat Man ke hál geptant godhá goshty Hasá é Lommahay jend ent Nur páky hecch makant é Bánokay jágahá gipt Hamáiay dhawlén malangé
Man kandet o gosht haw dánké malang o ganóké mabay pádán dásht nabay lále Hamé pa watan ganók o áshekén washrangán Balóch ráji jonz sambahéntag pa watanay bánóriá
Sohbi tai josty kot man gosht ke pa Gódiá kágadé nebeshtah kanagá án Goshty baddhé báré salámy kan
Zit áju bátay
Tai nábudén rajánkár
Hasá Bejjár
Cha darén dyáréay panágirén Bonjoléá
Chó hodá nedárgén did pa nasraptagén golábán
É hawas malámén wahdá wati hájatay wadhá bán
Hamé keshk táleháni ke hawár bant damáné
Padá kay bezánt bárén taw kojá ay man kojá bán
Man nagoshtag chósh hejbar ke may zend marg yakk ant
Man delá najédhetag ke taw wati man pa watá bán
Mani shód sáhegá ent tai sur wasshén róch ent
Taw kojám gamá nagréway man kojám hayálá wáb án
Pa shobén ars nód ent pa sekén del do thokkor
Pa negáhé bon gerán man hamá mahramá hesáb án
Sar Sochag bénangié béásarén
Pahk sotkénay
Ke por tai srimogén
Dashtay garmági shamálán roptetant
Chandheténantesh
Mán meskén kilagán
Pa madháh
Har proshtagén pódhay shamá
Nókén zenday nókén dahlán jah jatén
Bonshotén wámán o béráni padá
Bidh borténesh
Pa jawrén dozhmená
Gón malandróh o mazári panjagán
Belly chokchén o dayársóchesh kotén táke
Pólengesh beshoshténant tai
Ás day
Ás day bénangiay zendá wati
Sharr besóch o sharr besoch
Ke sar sochag
Sar sochag
Bénangié béásarén
Gál bongesh o bongéj jahándár o jahánay
Bé gálá jahán hecchi o bénám jahándár
Gál nám mani nám tai nám hodáay
Bé gálá man o taw o hodáwand moján gár
Gál bongesh ent har chizéay gál ásár ent drostay
Gál myánjiay tawjil ent o sarkáriay gerdár
Bé gálá nabit gopt nabit gopt nabit kerd
Gál ant ke goptár bant goptár bant kerdár
Gál pákén ketáb ant o hodáwanday golén trán
Gál ant ke bezántesh baré pehnám baré áshkár
Gál angar o gál tróngal o gál bretkagén bir ant
Gál trápkonén tramp sechkánén sassá gol o golkár
Sad bazhn ke selgárián gál kortagant póleng
Ganjé ke gehén gál palak shoshtag o palgár
Más ranji pa shankziriá
Gohár bi kór ach zahiriá
Dóst gambád bi sha diriá
Chó nakarzi é gehgehén embróz
Máhekán bramsh kán wati shárá
Chón Shapá poll jant mán giwárá
Parché hoshk ay chó chellagay dárá
Chó nakarzi é gehgehén embróz
Byá ke nóshán homárién kaypán
Byá shamóshán damé gam o ranján
Byá ke áráme del damé nendán
Chó nakarzi é gehgehén embróz
Dard o dóray hesáb bi ke nabi
Eshkerén del ketab bi ke nabi
É gyábán zeráb bi ke nabi
Chó nakarzi é gehgehén embróz
May delá hollé sambahéntag tará
Bárén nakkásh chón gwapit sará
Tará bánóriá begendán tori
Maná máré bwárt mán jagará
Mará óday cha niwagán perrént
Tai lontháni Mesrién shakará
Man wati kaddá cha nayán béhál
Kayt dapá nám mánáe habará
Taw wa hóshá ay man ganók án agan
Man watá koshtag taw chiá pa gwará
Byá bochokkán saminay dastáná
Har sabáh randit mahpariay sará
Dán dwázdah pás kot man nazánt ke ché bwánán o Ep Es Si F Sc kanagá pad ché ché wánag bit Pa nakl Ep Es Si F Sc pás but bale bézarriá man démá want nakot godhá métagá atk o práeweth eskóléá gwandhu wánént Engrézi kammo jódh at pameshká sangatán wati eskólá jágah dát
Wánagjáhay mókal atant Ottalá shotán tarragá hamódá ke man Ep Es Si F Sc kotagat Yakk shapé Dr Shoaybá nám gept ke Ottalay Dáneshgáhá eskálarshep hast agan taw wánay Awalsará maná toshé ham wánagay hayál nayatk Dáktará maná zór dát ke bwán balkén eskálarshep rasit Man dán dérán jédhet o paysalah kot ke wánán o johd kanán ke eskálarshep berasit
Sohb but man gosht wánán Bégáhá man Dr Shoayb o Dr Majid distant Wájah Kaiyum ham gón at Wájah Dr Gol Hasanay lógá shotén Wájah Gol Hasaná gosht anni márá 5 eskálarshep dayagá ant agan taw 5én lambaráni tahá gón kaptay godhá eskálarshep rasit dege wadhy nést
Dr Shoaybá mashwarah dát ke kammo róchá boraw bwán gón padá bechár
Man ham tawkal kot sohbá shotán wánagá Sakk gal atán ke yuniá kelás geragá án bale némgádagén galié at parcháke angat eskálarshep pakká naat
Chizay róchay wánag o wati hamjomáetáni ápay gwáz kangá pad man paysalah kot ke wánán o eskálarshep ham gerán
Godhá man yuniá yalaw atán galá bál atán Géshter wahd Yuniá gwázént Wánagá dazmóh bitán godhá gón Dr Shoayb Dr Majid o wájah Kaiyumá wahd gwast Sangat o hamráh géshter bitant Hamé sangatáni tahá Rapik Jaból hawár kapt o má sakk nazzik bitén Rapik mani hamjomáet at o man wati kuthiá áort bárén parchá maná dóst but o man áiá
Yuniay wánagá maná báz sangatá komakk kotag Dán zendag án áyáni kotgénán dar nayáyán
Yuniay wánag sarjam nabut bézarri at bale wájah Nur Mahmad Angáriahay johdán Yuniá maná ADE dhegrié dát Hamé dhegriay barkatá máshtharé laggetán
Say sálá borz ent ke máshthariá laggetagán Wánagjáhá pábandiá rawán sakk kamm róch kazá kanán Bale wánagjáhay rawag o páband bayagay sawab tahná mani imándári yá chokkáni wánénagay hobb o wáhag naent Masterén sawab esh ant
Wánénagá marawán mardom ché goshant Mardom shegán o pogán kanant poshtá wadh wadhén gapp bit
Eskólá harróch sádhi mabán sarkári apasré dawrah jant tanká dárag bit
Wánagjáhay métagay mardom daptará zang janant pa man mazanén jédhah o janjálé bit kant
Wánagjáhá modám sádhi bayagay masterén sawab hamésh ant chokk o chágerdi gehbuday gam randig ant Pameshká man sarpad bán ke man ostádé naán Shomá ché goshet
Kádh mani oo chádh mani
Tollos gawlok ládh mani
Dard gam o áládh mani
Tará bé man parchi wassh nabit
Taw hamrah bay oo zenday sapar
Ásan gwazit har gapp o habar
Mónján nabit bémóhén jagar
Shap drájkonén bant saht o damán
Arzán bayant ars o armán
Mawj sabáhay lahm lahmén
Tránag yátán perrénant
Dam setth janant o serrénant
Byá róch nawasshén per gwastag
Majnun o ganókáni dashtá
Del ér goshay pa sawgáté
Ázmán o zemináni tashtá
Taw lonth sorén oo kágadrang
Man zámor baksháyán hamsang
Dán holl nabandit mestágé
Cha man wati ón ruá ger
Ji báten sózáni sázger
Maná sóch shamósh ón yát makan
Hónay wáhag hassh nabit
Tará bé man parchi wassh nabit
Zendagi hardén ke pa taw tang bit
Shap cherágé máh bit mahrang bit
Émeniá nendagá naylay ta mayl
Jang jangé jang bit ta jang bit
Má nagoshtag má nalóthon ájui
Má nagoshtag tupakay nal zang bit
Belly mallit hón ápay shahjuán
Bell tori wád o shakar hamsang bit
Taw gorunák ay gón bambán aythami
Esparén Ráskóh Balóchay wang bit
Dán kadi márá taw ádrah kot kanay
Zámorán tang ent kadi dán tang bit
Ché ent chamkottháni bestár o basát
É lagórán nám bit nán nang bit
Thappi o thóri ent dán ke golzemin
Chóniá sorná o cháp o chang bit
Kassé chó Ájez bebitén béwatan
Cha kojá émen pa kayp o bang bit
Mehrá kojá tóray delá yá didagán
Gón man kojá hór ay delá yá didagán
Pajjáh nayáray zenday ádénká watá
Bárén bogosh kór ay delá yá didagán
Oo wáhagáni shahray sharrangén ganók
Marchán taw kamzór ay delá yá didagán
Kázi janay chihál parchi róch o shap
Bárén kojá dór ay delá yá didagán
Tai hayál agan byayt dózehi bán man
É simsaré kassi mabán wati bán man
Shegán bájuiay shát bit kay pa wat
Maná malóth cho arwáh zendagi bán man
Chó eshk dáémi bátená granch án
Wati shoházá dar áyán bezán tai bán man
Begend kódekén chokké cha laybuán gestá
Hamá damán delá gréwagi bán man
Bogosh ke bárén kadi mehrbán bay pa man
Bogosh ke bárén tai didagán kadi bán man
Golábay poll pa washbu hazár del sáhdhit
Watá gón dhakk maday belly harkasi bán man
Tai hayál maná kant bozerg pir wali
Tará ke wahdé beambázán jannati bán man
Tai zahir ke Besmel man zendag án angat
Taw trampé ars shalay gawharé zeri bán man
Mehr yakk ráhé man shóházy kanán
Mehr yakk ráhé o yakk rahbandé
Mehray shóház kanók
Gár nabant mocchián
Sheng o shángén é jaháná bándá
Mehr yakjágah kant
Mehr dárant dráhén sahdár
Bale Ádamay mehr
Gón aglá hór ent
Agl o mehr hór bebant
Godhá donyá chéé
Dorsén donyáyá bedárant balkén
Mehr sháhéméá chón jágah kant
Mehrá hecch kacch o kesásé nést ent
Sáh drapshit gón mehrá
Ke á mehray nám ent
O rodit aks
Ke má jány goshén
Ján chéé
Hamé mehray aks ent
O wahdé mehr mabit
Sáh nabit
Ján nabit
Zend nabit
Aks nabit
Agán gendit godhá
Mehray aksá padá mehray chammé
Mehray chammáni becháret róká
Mehray chammáni becháret róká
Rók gendag bit hamá wahdá ke
Bekapit aksá
O bebit mehray aks
Sharr becháret hamá chammay róká
Mehr yakk ráhé mán shóházy kanán
Mehr yakk ráhé o yakk rahbandé
Man pa mehrá medhán mehr émenié
Man pa mehrá merán mehr émenié
Mehr yakk ráhé o yakk rahbandé
Kay ent é ráhá mani hamráh bit
Kay ent é ráhá maná hamráh kant
Kay maná mehray jaháná sar kant
Kay ent ke mehray jaháná mani hamkópag bit
Byá pa mehrá medhén mehr émenié
Byá pa mehrá merén mehr émenié
Á kojám ráj ent ke mehray ráj ent
Tá kadén mehray jaháná sar bén
Bale má allamiá ódá rasén
Bale balkén dérán
Mehr yakk ráhé man shóházy kanán
Mehr yakk ráhé má shóházy kanén
Má bezán dorsén ráj
Allamiá allamiá
Wahdé ke sambahit tai bálád delbarén
May gamjatén delá chó goshay ás o angarén
Kad bárén chón dar chetag rang o dánagay
Man ché kanán satá hamá dastáni mehterén
Háké boté yá nuré sázók kay bezánt
Bargashtag cha hodá ón wati diná káperén
Sammol gón jódhén dróshomá kant Mastá bésamá
May béwati tai dottokén báláday ásarén
Bóé rechit pa man ke Gol siri mannahé
Dranzit darámadé may sará bó o ambarén
Darday abétki ent ke delá daz janay kodit
Nun éoki pa shayr tasallá dayag nabit
Marchán é dahray kásagá harchi hawádag ent
Báyad nun kwahnén mósomé wasshán kanag bebit
Rostag karáray sabzokén názénké bátená
Tai gellaháni shahmy belaggit tahá merit
Har chamm ágah ent wati wábáni gwánzagá
Bárén kojángo chórahén peryáté enserit
Róch o shapáni gwáziá arwáh namóketag
Ensán anchén laybué laybay tahá proshit
Sabzit tayáb sáwadhay chawlán zahir kant
Donyá shekastén bójié loddhán kant gwazit
Hiskáragáni dasht mani shahragá bon ent
Chó ham naent ke jangalay morgán samá mabit
Marchán é chamm retkagén arsán wati nakant
Marchán é del hamésh ent wati drikkagán godhit
Bándátay sohrén bránz may hónay amánat ent
Kórén zeminay didagán sabzén gamé rodit
Tai yát laddh o bár bekant métagay delá
Jédhán ke hórkén damkéá bechkandé pash kapit
Armán má ke mósomay gári shoházetag
Kassé bayayt gón maná gwátay padán begipt
Modám neshtag watá kechénit
Á dráhén róch o shapá kechénit
Baré kechénit bazén barótán
Baré becháry sará kechénit
Manárá balkén rasit paysah
Modám dastay delá kechénit
Haw góki gósht mani sorénit lápá
Ahurén máhig dapá kechénit
Janéné gendit bachekkén Pollán
Bechár locchá kojá kechénit
Kay shomár kot kant borzay estárán
Andaray darday kay kesásá zánt
Kass nagendit á gwartagén tirán
Mani dhóbará pirén bitagant paywast
Zi góbárán sharr geptagat Pirkóh
Dhérah mani shapdémá moján syáhén
Dámoné kóhi jekk jat o neshtán
Mohr patát myáná zort kamarzáni
Gapp jat o kandet gón bazén rékán
Póletant bégáhi próshókén bramsh
Mádarén hankénay pedhán práhén
Shánk wati dátant man gayábén chamm
Gón kotant bibagrén delay ehwál
Gón tall o shépáni botkagén gwátá
Malkamut chó mastén lédhaway dábá
Pa man pédák at cha poshtá kóháni
Trakketant bamb o shengetant shórah
Chó dozzén sháhiná kot gorábán hinzh
Másagé bast o dah bará parrétk
Ákebat ché bit rande man dhéhay
Gón wati dózwáhán kamarbandén
Man hashim gept o paykeri neshtán
Neshtán gón Séwái jawánmardán
Chó nazánt badwáhán lagórénán
Má Balóch én o marg bahá zirén
May del Nehengáni proshtagén gwarm ant
Áhen ant dhil o kóh may bálád
Yakk gwaré Bálách at mazanmarrén
Yakk gwaré Bráhondag kasánzátén
Mekk at chó kóhá démá Nódbandag
Mocch atant warná mani chapp o chágerdá
Bacch mani tangaw o mazárbimén
Hónesh cha mallén didagán petthet
Golgesh chó káshá dráj atant zébén
Chóthawesh zarrén chó brestagén sádá
O barótesh chó dhangjanén zimá
Báragén myáná at katár nakshén
Kobl atant tir chó zardoki gwabzá
Kópagán sitiri kalamgóshén
Dém pa dém bitant gón sellén henzirán
Chó ragám gwartag góndhalén tirán
Shahm kot mán shépáni tahá grandán
Say shap o say róch dáshtagén jangán
Kaptagant kóháni sará dombál
Sotkagant ásán émenén arwáh
Harkas zánag bit cha wati béhá
Daste wat baksháén chetawr dhéhá
Sakkián brát gón markabán kóshtant
Shakkalén jangáni pedhán bacchig
Pad nakenzant gón jogdhián dózwáh
Wasshián hátunén jan nóshant
Mát dobar pédák kanat bacchán
Zendag arwáh bant rand cha margá
Hón shahidáni poll ródénant
Chón bant sengáni naps bandig
Sáhán kay ér dant mán andará kabray
Lóth nabant bandig gón tawk o zamzilán
Nay hayál band bant sengén zendánán
Sagg o ópárá hast goshant haddé
Chón bit chárag gón watá brahnag
Wardeni chié ás naent rókén
O rozhn taháriá chón bit dazgir
Drang polangáni bérasén gatth ant
Tólag o róbáhi nabant wábjáh
Taw satar wáhonday do sad lakkay
Bédel o némbondén sepáhigay
Pa dap geray Eslámay modám námá
Cherreket pádá ent wati béhi
Tai andará wáb ent Hattuén Bakkál
Mát tai Hendi náchué zánay
Sázgeré pet tai bádsháhbakshén
Bér gerag lóthay cha maná balkén
Man tará latth dátag kotag dindár
Sharriá zánay Chákarén Rendá
Jóny mán delbandá tai kall ent
Gázi mani brát ent Dhérahay mallén
Tónsah o Moltáná beger jostá
Gwastagant karn o dah sadáni sál
Gwánzagi tebl tai pach godhant bimá
Tang naent gáméshé tai syáhén
Jóhadhán misénit watá sadbar
Róche rahmáni taw magend wábá
Cha wati bestár o goshádá gésh
‘É kóh sagárán gón geptagant mardán’
Nóshe ján chón bant chó tádalá Sendi
Zyárat o piri mard naent gwandu
Nayke awlád ant dátagén piri
Pad wati hakkáni janag zánant
Wati bérgerén pajjáray padi róchán
Man kanán anchosh gón tará marchi
Méd gón máhigán mán zerán johlén
Gón kahiráni shangarán lédhah
Tushter gón talláni chegerdpollán
Káiger gón hoshk o dhangarén bawndhán
Gón jengolán bánz o báragén sháhin
Taptagén róch o srumagén rékán
Ás kotagchérén lóhigi ápán
Eshker gón polpéthén poránigán
Zir bejan emrózá wati baddhá
Wat kapay róché kótkagén kaddhá
Gósht tai jánay dir bit haddhá
Ke proshtagén oshter atk nakant laddhá
Bé tóshag o ápá shwánagé waddhá
Áyag ent tupáné zir watá chaddhá
Mani wáres ent Nattá o Lawang syád ent
Nósh kotant shir man zi panérbádén
Zir wati jarnélán kashá nádén
Ke nésh tai háshgóray trepant kádén
Ján mani Sendi jógián bastag
Dátag maná táid Kallagay shayhán
Pág mani sawgátén Mazári ant
Cháder mani shérbimén Legári ant
Bacch man Zahri ant tamanpróshén
Brát mani Rend o kópag ant Górgéj
Béli ant hangámén Raisáni
Hamrakáb Dinárén Malek Mirán
Sangar mani Mulái garén shahju
Del wati lákóthén kotag dastán
Wártag wati jenday man dobar sawgend
Man kanán káré gón tará anchén
Pa padi róchán daptará rájay
Nók bemánit yakk kessahé kwahnén
Pahr bebandant gón sénagán práhén
Mani bazzagén rájay shérdelén warná
Sawt o názénkán sharr mani námay
Sáhat o árósi marágáhán
Pa náz per bandant mani mellatay dohtar
Ladh shahidáni dráj Balóch rájay
Gón hamáyán man hór bán bándá
Pa kassá pádár nabit bélán
É doróchi zend o kudhawén emróz
Mallagé margá gón kanán anchén
Gédiá pasht géján dobar námé
Pa wati rájá nókén yátgáré
Bazhn bit badwáh o jahán gendit
Yakk Pirmardéá pa saránpiri
Médh chón dát gón dozhmenén mardán
Hón talambáni sáhegá tatkant
O possagán shérén narmazáráni
Báj nadát bájuén abélián
Bitant sáh áju o raptant pa sháné
Lahmokén trampán gwart talárdémán
Mardwarén Káhánay hamok shépá
Tambawén górkáhán sar padá kasshet
Kay merit góráni dhalén srombán
Chér tarray taw gón may gwargendán
Zendag bant arwáh dán bemánit zend
Marg nabit táwán bérgerén mardán
Chón kanay bandig taw sarjamén rájé
Chón janay zamzil pegr o apkárán
Syahtalár ant mani mohkamén warná
Áhen o kóhengén kalát borzén
Bánz o sháhin ant borzén kóháni
Didag ant portósén mazankóthay
Pach gerant hankéná wati mátén
Pad janant hakkán cha tará bándá
Wártaget bang taw nun mabu émen
Pa taw pédák ent malkumat allam
O zend tai sádén turagá bastag
Shér Balócháni makkahén mátán
Wártag sawgend o sar dobar bastag
Ke nók kanén pédá má sad hazár Agbar
Kambar o Dódáén Lawang mirén
Bér Balócháni dán do sad sálá
Zagr o warná ent nók dodantán ent
Padá per gashtagant shap máhekáni
Padá yát atkag mahrangén donáni
Man zánán gwát chamá kollá shegwastag
Do róch ent bu ent hir o pópaláni
Sar o chammán ant ás o angarén chamm
Ke sawgát ant béwábén shapáni
Che róché ke amoll pa man dar atkag
Habar gishéntagy gránmáwaláni
Omét o béométi hardo dár ant
Golén goptár pollén hambaláni
Matorsénet maná andóh o ranján
Ke báron kasshetag gránén gamáni
Mani arwáhay raptárán hazénit
Golén Hánol kehéb o loddhagáni
Tai áski didagáni mennatwár ant
Mani baht o syáhi kanjaláni
Mani námá gón harkassá gerán ent
Hasaddá gésh kant jawrén badáni
Del o chammáná ráhá chér géjet
Sepah pédák ent diwán o srapáni
Masitá ham nazánán kay maná bárt
Tai borwán ke mehrábay kamáni
Bechar pa émeni sabzén bahárán
Mani lassáén áhug bédeháni
Makasshát pa tará trondén lewáré
Zardókén mórt o thithal sarshapáni
Kojá á shahdgálay bénagén lonth
Kojá é kaddah shir o shakkaláni
Sayad átár o sárt ent gwát zánán
Ke gol pédák ent mesk o ambaráni
Cha Zendáná Dr Mahrangay Kágadé Pa Wati Kahólá
Mani dóstigén gohárán o yakkolén brát Náser Ján
Man zánán ke man shomárá chónén sakkiáni démpán kotag o chetawr shomárá drostán é kasánsáliá yakk baré padá janjálán perréntag
Má cha 2011á é gránén jáwaráni démpán én Bale maróchi Balócháni har lógá hamé kessah sar ent Hardén nezór tarretet godhá wati chapp o chágerdá sayl kanet Man sarpad án ke shomay drostáni dhobbaw modám man wat zortag pa hamé óstá ke é gránén bár shomay kópagán mabit Bale Balóchestáná neshtagay é wadh bit kant balkén ched o ganter ham bit kant pa eshiá watá deljam kanet Zendáná may awali gendokiay sáhatá awali bará man watá shomay drostáni tahá dist Hamá békarári o pegrmandi padá chizáni hamá dábá áragay bésabri hameshiá goshant hónay syádi bale may dast chéá rasit É ham may bahtá kaptag o hamok Balóchay bahat anchosh ent
É kágadá man cha jélay kuliá nebeshtah kanagá án parchá ke gendokiay wahdá man hamá dróstén gapp jat nakotant ke maná janagi atant É zend pa man yakk nókén tajrobahé Man angat gón wati brát o gohárán mán zendánéá gapp kanagay wadh o paym dar nabortag Man lóthán shómárá delbaddhi bedayán bale maná labz namarrénagá ant
Ni man dhadhter bayán án o wahday hamráhiá shomá ham dhaddh bet
Yát bedáret ke wahdé may pet shahid kanag but á wahdi ma chetawr hór bitén o watá dhaddh kot
Mani wáhag at ke chórawi jágahá ham shomay zend cha wasshiá sarréch bebit Man é omét dáshtagat ke shomá beh polusay chápah o jélay darwázagá magendet Bale may dastá ché bit
É ázmáesh gahgiri zenday tahlén rásti ant Balóchestáná má wati mansháay zendé gwázént nakanén Démterá ched o gráner bit kant ásánter nabit
May petá é paysalah kot o watárá pa Balóchay hakkán nadr kot O áiá rand má drostán hamáiay pegr o lékah zortag o gón hamé johdá bandók bitagén Ni é gránén wahdá shomárá yakké domigay hayál dáragi ent o yakké domigay kópag bayagi ent
Beh mashamóshet asalén wák haddh o bandáni naent delayg ent o lékahayg ent Watá cha tahá mohr kanet lékahi bonyádá mohkam bebet Yakké domigay kópag bet Beh watá nezór bayagá maylet o é gappá modám yát bedáret ke shomay gohár nezór naent Nezóri may béhá mán nést
É wahd ent mohkam bayagay zobánay mókagay o wati Balóchén brát o goháráni hamkópagiá óshtagay
Hodáay myár et Hodá Balóchestánay negahpán bát É wahdá ke man é kágadá nebshtah kangá án nazáná ke aid kadig ent bale shomárá o wati rájá péshagi aid mobárek goshán
Gón nékén wáhagán
Mehr o dósti wapá dátag kamm delbará
Márá Aiday shapá dátag gam delbará
Aiday domi shapá gosht maná mardomán
Pónzá moshté bejan taw satam delbará
Marchán larzok polóh dawr shotant pollokay
Aidá pónzá kotag do kalam delbará
Ni hamá ent may dokkánay rózi shotag
Cha hamá róchá ér kot kadam delbará
Marchi Alláhay shogr ent ke god shoshtagy
Bázén jánbaddhiá bortag dam delbará
Dóshigén án mani chamm tahárdémag ant
Wahdé srummag kotant har do chamm delbará
Kénagiá wati oshteray báray kolónth pa hashtád kaldárá bahá kot kaldár dazmálay lambá bastant o lánká mán jatant oshteray kóndh bastant o bázáray tanká borzád but Áiá chizé sámán geragi at Áiay métagay sawdágeray dokkáná choshén alkápén sámán nést at Asorkazáay wahdá áiá cha bázárá wátarr kot Harch sámán o tóshagé ke áiá geptagat drost mán lachán kotant oshterá raht per kot kóndh bótkant tang sharr mohr bast o dém pa wati métagá rahádag but Cha bázárá dar atk oshtery jóként o jammáz but É wahdi magrabay taháriá mán shántagat Oshter wati delay maylá bárag o chapp o chóthén ráhá goláth borrán at o rawagá at
Mardom ke éok bit áiá bázén hayálé kayt Kénagi ham hayáláni rongráhán borzád but o shot o hamá gwastagén rócháni wasshén sáhatán raset Hamé hayálán áiárá gwandhén sáhaté yakk jannatéá bort o rasént bale é hayáláni jannat chand sáhat at o damánéá rand á padá hamá oshterá jammáz at o yakk syáhén waddhéá éoká rawán at Ni áiá wati delgósh shapay estáráni némagá tarrént lagget estáráni cháragá Delá hayály kot ke é tahárén shapá é estár chón trepagá ant Erán kaséá esháni pédág bayag ham yát nabit É estárán bázén habaré yát ent É pir ham nabant É chó trepnák ant chiá Haminchoká shayréay tawáré áiay góshán kapt Kammé dirá galagé dém pa hamé ráhá pédák at Galagay sárbán yakk pordardén o sóznákén shayré janagá at Áiay shayray sarhál esh at
Byá ke zahir maná naylant ent
Romb rombá jenekk káyant ápá
Chó sabáhay sártén gwátá
Maná kass nadant tai shóndátá
Byá ke zahir maná naylant ent
Shayr dán hamedá rasetagat ke cha hamáyán yakk zendagdeléá kukár kot o gosht Bogosh adhay bogosh sotkadel ke é dirsarén ráh o syáhén shap pa bétawári nagwazant
Kénagiay hayálá cha estáráni tappásagá béraw kot o hamé shór o kukáray némagá shot Kaséá goshay záná áiay hayálay tár dast jatant Áiárá chengá naesht Gotthy sakk boland o wassh at Hamé washgotthiá áiárá mazanén dardé delá dátagat Áiá sárbánay shayray passaw gón é gálán bená kot
Bágáni kapót washáwázén
Bétawárá wati róchán gwázén
Emrózá wapá nést ent bázén
Byá ke zahir maná naylant ent
Cha Kénagiay dardmandén delá dar atkgén é chárén gál shapay syáhi o taháriá derrán but o shot o hamá galagay sárbánáni góshán ér kaptant Hardoén némagán yakk bétawáriéá mán shánt dánke galag ham atk o raset
Yakkéá darráént Adhay wájah Taw cha kai mardomán ay
Kawdá Shahsawáray Kénagiá jawáb tarrént
Taw cha bandená pédák ay
Kénagiá gosht Haw
Kolónthay che nehád ent bárén
Hashtád kaldár Kénagiá gosht
Tará máhig gón Márá chár dánag beday
Kénagiá chizé máhig áyáná dát o áyán chizé kolónth Harkasá wati ráh gept o shot bale Kénagiay wati goshtagén shayrá áiay del kodént
Á wati gwastagén rócháni yakk wasshén sáhatéay delsóchén tránagéá kapt É tránag Máhán at áiay kasániay hambal Bale áiay sir do sál pésar gón yakk máldáréá bitagat Máhán áiay kasániay dóst at Á yakkén métagá rostag o mazan bitagatant bale sirá rand Máhánay mardá áiárá wati métagá bortagat Máhánay métag Kénagiay ráhay sará at Yakk baré áiay delá báz merr kotagat ke Máhánay jágahá mán tarr bale áiá wati delay habar hecch kemár nakotagat
Ni áiay del záná cha áiay jendá gésh at o á yaddhawlá Máhánay bárawá hayál kanagá at ke bárén Máhán chón ent Bárén che hálá ent Máhánay delá angat mani wáhag hast É yakk sawálé at ke áiá gón watá kot bale cha bázén dard o gamán thapp wártagén delá hecch passaw nadát Padá wat jawáby tarrént ke Máhán kadi maná béhál kot nakant Man Máhánay cháragá allamá rawán
Hamá shapay bángwáhay wahdá áiay oshter Máhánay métagay némagá rawagá at
Máháná ham pa Kénagiá sakkén dóstié hast at bale donyáay é dód ent ke yappaymá naóshtit Marchi do sálá rand Kénagi pa áiay métagá rawagá at Náháriay wahdá Kénagi Máhánay métagá shot o raset Cha yakk mardoméá josty kot Áiá sój dát Á dhalay démay gedáná genday Hamá Máhánay lóg ent
Kénagi hamá marday sójay padá Máhánay lógá shot o raset Oshtery mashkay dárá bast É wahdi Máhán shiray mantagá at Áiá ke Kénagi dit hinzaky yalah dát tagerdy gerrán kot o gedánay pézhgáhá pach kot Kénagi nesht Máháná cha dirá wasshatk kot pád atk sódagé náhá porry kot kaddahé shiry cha hinzaká ér rétk áort o Kénagiay démá éry kotant o wat yakkerrá shot o nesht Kénagiá yakk dapáré náh cha sódagá zort o dapá kot cha kaddahay shirán goláthé gept chamm chest kotant o Máháná cháragá lagget
Doén chammy Máhánay démá sakk dátagatant goshay záná Máhánay démá á chizéay shóházá at Máháná sar chest kot Doénáni chamm dochár kaptant Kénagiá wati hósh barjáh kot o gosht Taw maná pajjáh káray
Máhán goshay cha wábá paddrahet Hardo yakk degeréárá anchó cháragá atant goshay záná yakdegerá pajjáh áragay johdá ant Sharrén sáhaté pa bétawári gwast Máháná jawáb dát Ennán
É ennán pa Kénagiá jawábé naat Goshay záná kaséá shelsarén kárché áiay delá jat Áiá náh mán dapá jawr bitant dast sódagay tahá hoshk tarret Mazanén moshkoléá dasty cha sódagay tahá dar kot o gón cháderay lambá pahky kot pád atk sawásy pádá kotant oshtery cha mashkay dárá bótk
Máháná darráént Taw bárén náhári nakot Sáhaté bejall náhári bekan Mani lógwájah cha ramagá kayt garmá sárt kan godhá boraw
Kénagiá pa parretagén gotthé jawáb tarrént Taw ke maná pajjáh nayáray pa man é sártén sáheg garm ent Cha darámaday sártén sáhegá watigay róchay sar sharter ent Tai sáheg pa man ni sárt naent
Kénagiá wati oshter mahár kot o rahádag but bale ni áiárá pádán jawáb dátagat Áiay jend ráhá rawán at bale áiay ruh chó berrén áhugá hamé dhalay démá pa wati jetá bitagén hambalay shóházá peryát kanán o serr bandáná rawagá at
Lóthant mani lonjén zerá
Chahbár o ganjén Gwáderá
Mán retkagant chó ke ramag
Koldán o Kásháp Kolbará
Kasshit delá bárt pa watá
Játugé lékán delbará
Byá ke padá chawgán kanén
Tompay hamá ganjén dará
Hórk ant Bashir kóh o damag
Hechkas naneshtag sangará
Halaw
Hán Halaw
Ketáb raset
Haw Marchi
Chón áorty Jágahy zánt
Haw Pawny kot Goshty hamé dokkáná ke ketáb ér kanagi ent é band ent Man gosht bósht yakké dém dayán
Taw mát dém nadát na
Ennááán Mát tai ketábá begendit mani jendá koshit Tai sará gonjá zahr ent
Chiá
Goshit jenekkay deshtáry baráéntag
Hááán Deshtár wa taw wat yalah dát
Haw bale man mátay kerrá tai námá kotag
Taw zabr ay Kárá wat kanay námá mani kanay
Chón kanán Mát thahénagi ent
Taw choshén thahénóké ay godhá márá ham thahén gón
Mátay dastá dayán tará wat thahénit
Maná hayr ent Bechár kásedá mátay dastá nadayay ke domi pádáy mapróshit
Langé zánán
Haw
Allay Man nazántag Man bazzagárá dán ném kaláká hamódá óshtáréntag
Parwáh nést watigé Agan zahm jant shayré bandit
U bábi Sháeré zánán
Haw Baláhén Taw Karim Káseday nám naeshkotag
Eshkotag É hamé Karim Kásed ent Man goshtag zánán anchonáén kásedé
Na bábá É asli kásedé
Karim Kásed Tompá naneshtag
Neshtag Tompá bale marchán tai shahrá ent Sabz Bát Thiwiá kárá ent
Godhá gendag nabit
Kásedé na Chérokái kár kant… Háháhá Poshtá neshtag rajánk kant
Ché kant
Rajánk Translation Taw Balóchi nazánay
Zánán wati kacchá Taw gránén Balóchi kanay man sarpad nabán Bale sharr ent Bekan Man sekkán Taw maná róché labzé bogosh gón
Maná inchok sardardi tahmbol nakant Wat besekk Kásedá zánay chón kotag
Hán
Thiwiay jenekkéá mani ketábé dátagy Goshtagy eshiá bwán tai Balóchi sharr bit Man Kásedárá gosht Daut Taw mani ketábáni sará ásheki kanagá ay Chestá darráénty taw bárén Monir Momenay shayráni sará ásheki kanay
Háháhá Rást goshit
Rást goshit
Haw taw gón man anchó kanagá ay
Man baré baré jóshá bán Moniray shayré dapgál kanán bale gón taw ásheki kanagá naán
Hááán Godhá ché kanagá ent wájah
Eshk
Máná yakk ent
Yakk naent Ásheki sobakkén chizé eshk gránén chizé
Háháhá Báz zánay taw Tai eshk ant o degeráni ásheki haw
Haw Ásheki gón harkasá bit eshk gón yakkéá bit
Sharr ent Sharr ent Godhá hamá jenekkay Balóchi sharter bitag
Ennán Eshiay Balóchi beh sharr nabit
Taw chón zánay Balkén taw ham wati johdán kanagá ay
Háháhá Ennán Kásed maná kojá wár dant
Paw É lang ham dárag nabit Chetaw lang bitag Balkén hamé áshekiáni sará
Háháhá Ennán Kasániá tapéá geptag padá lang bitag
Eláj nabit
Ennán Pakkáén eláj nést
Mani ballok ham lang ent Dáktar goshant nabit
Darkasáni lang ent
Ennán Anni chizé sál ent Kóndhy nabant Dáktar goshant pahréz lóthit Kóndhán dotal makan Sarsolónthoki manend Bonay badalá tahsará benend
Shast o shekast
Ché
Shast o shekast Balóchi batalé Bezán mardom shast sálay ombrá rasit padá shekast o ájez bit
Ennán Anchén pirén hast sadá sar ant angat traddagá ant
Kammoké kamtery nakanay
Rásti Genezbokká mán ent sad sáli ballokéá Olempek gwázián pirénáni tách katthetag
Eshiá sharr nakotag
Chón
Báyad ent balloká shast o shekastay hayál bedáshtén
Háháhá Taw ke shastá rasay shast o shekastay hayálá bedár Balloká bell ke tachit
Tachag piréni laybé naent
Kasé tatk kant belly tachit
Moptá chiá kamáshán prósháénay Piránasriá dege layb ham bit kant
Ché Pattái
Ennán Dege
Dege kojám
Wadh wadhén
Kojám wadhén
Hamá wadhén Háháhá
Stupid
Rást goshán Lahté layb piránsariá sharrter bant Kasániay gappé Márá hamsáhegé hast at
Shot kessah
Háháhá Haw Bé kessahá taw sarpad nabay É marday jend pir at bale jany kasán at Domi jan aty Anchó ke sarshap but zálay kethi kethiáni tawár atk Métagay lóg kargin o koddhu atant Diwál o kampán nést at Pameshká har yakkéá wati hamsáhegáni bramsh o chedhekká eshkotant Man modám hayrán bitagán anchó ke sarshap bit é zál chiá kandit Róchá gendány beh nakandit
Á wati kandagán shapá kotthénit na
Háháhá Haw Mazan bitán godhá sahig bitán ke pirmardá keli kotag o áiá kandetag
Yááá Keli kotagy Chiá
Anchó Layb labái Piriay layb hamesh ant Mardom dege hecch kot nakant nendit dhéká keli kant
Yááá
Man pir bán anchó kanán
Stupid
Dege ché Piránsariá mardom chónáyá dege kár kot nakant
Kot kant
Ché kot kant
Taw nazánay
Ennán
Nóróz o Akbará ché kot Hayr Baksh o Mámá Kadir ché kanagá ant
Drájkasshén béwánki
Shahray tólag shéray póshákay tahá
Halk o damk o kuchagán mán retkagant
Hák o háksháni kanán ant hargwará
Dozz o báruthi sarók o sarmachár
Zántkár o sháer o sázendakár
Ratkagén robáh o chérén narmzár
Ás mán dárant dhagár o malpadán
Zéd o sabzén kahchrán ádraw kanant
Rájay bégwáhiay randá kaptagant
Niyatesh pák ent pa zarray rópagá
Pákbáz ant chón pa drógay bandagá
May dwá ent wájahay ganjén dará
Zhandén imánesh salámat bát modám
Ke wati bégwáhiay pegrá naant
Har chárén lawhán gédiay
Harch bayramén tákay sará
Rájdaptará pédáwar ent
Yakk dróshomé bédarwarén
Gónápé tangah o nograhén
Yakk námé Agbar Bogthi ent
Gón sháeriay wandawán
Yakk zarnaweshtén kessahé
Mán ent jammárá delán
Dahray dagg o harch nawbatá
Karnáni pahnátá sherit
Mardé Balóché hezmé at
Pa nókén Parangán Hammal at
Mán Chágerday tahlén jáwará
É hastén dawray Chákar at
Rájay sar o sardáré at
Shére Balóchestán at á
Rakkénagá dhéhay wati
Bálesht o kóthy yal kotant
Gár o hashimáni tahá
Gatthén talángáni shamá
But kohmazáré kohdár
Galmásht kotanty daynkár
Báj médhay borty sarjamá
Sar gwast wati haysi sará
Chó Kambará butag shahid
Námy namirán kot wati
Pa randpaday bél o yalán
Tegréchy dar gept menzelay
Bandigiay lonjén shapá
Bálénty arwáhay cherág
Ájuiay dáty neshón
Óo Golzeminay sarmachár
Ach nókparangén zálemá
Gón zórákiay zórá wati
Érjig tai sar kot nakot
Bágén Balóchestán wati
Pa makkahén mátá wati
Taw hakk wati shirmádaray
Sar nadr kot o dát o shotay
Naksh ent Balócháni delán
Kollén dayár o halkawán
Harch kallag o harch bandená
Nám tai chó shadr o arjalá
Sardár perámósh taw nabay
Tai zend Balóchi zendé at
Margá tará srahmént nakot
Áshóbay jár ent hargwará
Taw margá pad ham zendag ay
Modám mojjati ay harch delá
Dán áju Balóchestán bebit
Dán menzelá má sar bebén
Rahshón ent tai arwáh may
Hecch pasht nakapt nám o neshán
Kwahnén Parangáni edá
Bale Gókpróshá angat zendag ent
Mirén Balóch Hán gón yalán
Nókén Parang ham gár bant
Á bárig chammán andar ent
Man gendán bándátay tahá
Kóhluay kóháni shamá
Pa gédarén bél o yalán
Mánesh Agbaray bit zyáraté
Mánit Majid dán mahshará
Hastiay sázay ebtedá ay taw
Láeke tawsip o saná ay taw
Hast ay harchizay tahá mawjud
Záherá gendagá nayáay taw
Zendagi shartagé o tupáné
Omray bójigay náhodá ay taw
Ché shahansháh o ché amir o pakir
Kollén álamay ásrá ay taw
Arz Moráday esh ent tai dargáhá
Baksh gonáhán mani Hodá ay taw
Porzemérén dardé nabutag tálehá
Pirén chenáléay boná
Armán chó tákán retkagant
Dam bortag nálókén nalán
Kassé edá proshtadel ent
Damkáni báládá
Namálit mehlabén dwáyán wati
Man gón wati hórkén delá
Delgósh atán
Del chó kapóté béwas at
Na shahmé rostag holkahá
Nayke chedhekkáé balet mán didagán
Ke nágahán…
Dóshi koduán náletag
Átrápay zémer máletag
Dóshi koduán náletag
Addirahán kessah kotag
Zend yakk hanóshén mehlabé
Sohbay hamok chánthay sará
Parréchit zolpá gwaptagén
Wahm o gomanán bahr kant
Shámay teláhén métagá
Kaypáni jué kant rawán
Chó máhekán…
Dóshi koduán náletag
Addirahán kessah kotag
Nawbat gón chawlán chikui
Chóke malangá sarbatag
Menzel janán mastén maláráni sará
Wáb ent o ágáh ent baré
Róchá gón rang o jalwahán
Kant dastay mondriká wati
Dorsén gonáhán tollosén
Mán págay péchán mán jant
Dóshi koduán náletag
Addirahán kessah kotag
Bim chó ramézáni srapé
Béwánkiá shép geptagant
Mán wahday bógáni shamán
Wahmáni dazródén keshár
Chó jangaléá sabzetag
Sohbáni mesk o mehlabén
Pézhgáh gwátá roptagant
Shámay teláhén métagá
Kaypáni juá tam kotag
Danzé ke tálán ent sará
Dardé ke péchán ent watá
Gón zend esmén holkahay
Damkáni dráj o márpéchén lankokán
Na shahmé rostag holkahá
Nayke chedhekkáé balet mán didagán
Dóshi oduán náletag
Addirahán kessah kotag
Poll bechkandant galá bant bál tai námá gerant
Sarzeminay hoshk o tarrén thál tai námá gerant
Zenday hech sáhat ke cha tai kodratán háli naent
Máh názénit tará o sál tai námá gerant
Cha zerá mast ant o ommétay dayárá sar naant
Chawl kandiá proshant chihál tai námá gerant
Harkasay démay sará ALLÁH nebeshtah ent gwashay
Ke tai áshek pameshká lál tai námá gerant
Kodratáni bádsháh Taw záher ay mán kodratán
Ázmánay báli morg pa bál tai námá gerant
Baniádamay eshká makap
Baniádamay keshká maraw
Baniádamá nést ráh o dar
Baniádam ent bé ráh o dar
Donyá bebit yá ákebat
Yakk ant doén pa bazzagá
Baniádamay námá mager
Baniádamay yátá makap
Baniádamá nést ent majál
Baniádamay hálay sará
Baniádamay zangá majan
Baniádamé delgerán bit
Baniádamá cha ádamé
Baniádamay óbádag ent
Baniádamárá chó majan
Baniádamay démá shegán
Baniádamay námay sará
Zenday morádán sar gwazit
Baniádamay ráhay sará
Baniádamé kayt o merit
Gón wáhagán mawjén delay
Baniádamay námá gerit
Baniádamay sáhay sará
Chó Ádamá pollé rodit
Bibi Hawáay sáhegá
Baniádamé shádán bit
Baniádamáni menzelá
Baniádamé kayt o goshit
Baniádamá nést ráh o dar
Baniádamáni menzelá
Baniádam ent bé ráh o dar
Donyá bebit yá ákebat
Yakk ant doén pa bazzagá
Baniádamé rawt gár bit
Baniádamay shóházagá
Baniádamá nést ent samá
Baniádamay zenday matá
Baniádamay palgárag ent
Kassi dege soddá naent
Baniádamay sáhay sará
Baniádamay eshká makap
Baniádamay keshká maraw
Baniádamá nést ent wapá
Proshtagén óstáni dhanné sirkagén
Pipokéá seng mán
Badtawárén dódéá dastá kotag
O layb dárit métagá
Angarén chammán gón chárit métagá
Taw ke bár dátag
Mani chédag wati arwáhay gongén máneshá
Man tai chahrag wati chammáni lonjén gobbahá ógáretag
Taw magosh ke man kay án
O man nadhassán hecch tará
Taw nazánay taw wati
Maiyat shamoshtag mán kojám chánthay dapá
Damk chó apsá shedán ant o gwazant
Pádmál ent Ádamay óbádagay
Bé chamm o pónzén ákebat
Thithalén wábáni sakrátá chó danzá jalletag
Man wati dóstigén chamméay tahá sar kasshetag
Dán mahsharay wábá godhet
Chó tazbiay yakk ámagén ótágéá
Sestag zamánag…
É damán o róch o máh o sál
Shengáná gesar butant cha yakké domiá
Chó mohragá
Kay bezánt ke taw kojá ay
Man kojá
Kass wati jáhá naent
Bass thithalén wábáni sakrátá chó danzá jalletag
Hón arsay badal
Sárt oppárag ent
Del chó ásá bon ent
Dard gwárant chó abrestagén jambará
Gam chó birá srapant
Bam chó kóhá kapant
May morádáni pákén jabinay sará
Dur tahnáiay lonjén wayránagá
Máhekánén shapán
Rók bant o merant tránagáni cherág
Bramsh dant tai zahiráni kandilay watth
Tai hayáláni poll zerday bágá srapant
Gir káyant maná gwastagén wahd o pás
Zerday sardaptarán
Mehray kessah halás
Del sochit békesás
Omray ásar kayá zánt é rang bit
Del chó gomnámén sardáriá tang bit
Mehr ón pársang bit
Dósti pa bahá
Eshk pa sang bit
Dahray bázárá agl o delay jang bit
Zendagi tang bit
Bétawárá proshant
Wáhagáni kalát
Del hazár bahr bit
Zendagá márá naylant jagarborrén yát
Dam barant bél o brát
Chamm chó kawrá shalant
Gam chó ásá balant
Dóst o dozhmen gal ant
Óhay bézánagi
Wáay bécháragi
Zár pa rad kapag
Del sochit
Del sochit
Del sochit békesás
Mehray kessah halás
Gwáderén zenday abétkén rahsará
Del gón Bátélén zahirán chér o sar
Chest bant páhár chawláni gwará
Kaptagén arwáhay átrápá proshant
Golzeminay mátén meskén hák o dhók
Ke may chammáni sártén srumag ant
Pa do kaldárá delá bakshátagant
Mát o pet zahg o jan o brát o gohár
Néstiá bémósomá parmátagant
Nán pendhant mán wati jenday gesá
Drostén wánendah ke hákay wájah ant
Dar pa dar pa rózgárá wándhah ant
Kay esháni gongén peryátán begipt
Kay esháni zagrén arsán dam bekant
Kay esháni dard o dórán kamm bekant
Dazgatth án cha sim o sanán
Neshtag laybu jódh kanán
Marchán ach taw béhál án
Marchán gón wat gapp kanán
Chamm gón pádán deltang ant
Del dróhán ent golbadanán
Wahday pódhá bórénán
Drachk o dárán shayr kanán
Dér ent tarr o gard nabit
Dér ent ke man béwatan án
Sar geragi ent tóshag nést
Margá wati man rahn kanán
Chincho kabr bokóchán man
Dánke watárá dar bejanán
Móh nabit ke tazhnán tai
Byárán pa wat sar bekanán
Régzáré nayke gyábáné zeré
Kaddahé tonnigén paymáné zeré
Má tai chammay tahá shóházetag
Gwandhokén pézhgáhé ázmáné zeré
Moj ke nendit genday kóhay dámoná
Gozhnagén apsé o kádáné zeré
Nawbatay béwábén chammán mán kot
Daz bekaptén kadde darmáné zeré
Harkasá gón but nódi sáhegé
Bahr bobutén genday ensáné zeré
Má pa taw harróch nesht o gwaptagat
Kessahé sártén zemestáné zeré
Taw gesar butay ke sestag ach maná
Didagé ósté o mahkáné zeré
Bé tará déwánagén é del Monir
Proshtagén bójigi sokáné zeré
Ázmán dastay delá ent chó zeray ádénká
Jambari sách nabant máh gwazant sál gwazant
Santh shaprólahén táleh tai estál gwazant
Sáwadhi nód nashanzant japén talláni sará
Trampoké ars nagwáhit delay walláni sará
Mósomá áp nabant tonnagén walláni keshár
Ás hoshkáwagén drachkáni badan tonnig ant
Hoshk o gimortagant poll mehlabén bágáni goláb
Sotkagant róchay zarábá cha kapótáni kodu
Trampé arsá cha zebahr ant may golén hóthag o ju
Pahk békayp ant morádáni abadmánén sharáb
Brahnag ant Ballay kahir Kéchay chenáláni wadhá
Záperánmahparén kádháni jagar sárt nabit
Halk chamdár kadi bárén geróké shahmit
Kayt bahárgáhay golén kádh gón basshámi jodhán
Burr o bar kárant padá meskén ragámáni samar
Mehray barwardán chashant park nakant gandag o sharr
Némróchá hazár kánchén róchay sará
Lásh kaptag mani
Brahnagén sáhegá
Kass namantag delá ars mósom bekant
Pa mani brahnagén láshay barbádiá gam bekant
Cháp o chawgán chamm
Dur gár ent hatam
Del chó Korán pach ent darday rehlay sará
Wáhagay bondará
Rozhnay shaytánay ápá teláwat kanán
Róchay déwánagiá malámat kanán
Hastiá néstiay sáhay sangat kanán
Sáhegá ás mán dárán ápay tahá
Kollén chágerday chammán kyámat kanán
Gwátá zyárat kanán
Ás ke cha wati diday hamsáhegá
Pa dege mozhdahé
Pa dege matlabé
Apay námá
Gón polkán gón hoshkáwagán
Ázmánay ragámán malámat bekant
Hoshk o tarr hecch mazánt
Bass wati hákemiá bezánt shehm o sharr
Ahday barbádiá hél o ádat bekant
Óstán kyámat bekant
Mán bedárit deláni zerén wáhagán
Por bekant jangalán
Shahrán torbat bekant
Háksháni bekant kuchag o kohsarán
Haw belly békesásá sochit dahray del
Ji pa gesmarday námehrabánén delá
Pa wati chár róchi sepahdáriá
Setrén dódán bopróshit madhahdáriay
Didagán nazz bekant
Omray chamdáriá zenday sangat bekant
Hónay pákén ketábá teláwat bekant
Áp rasetag dapá
Kódek ent zérpá
Zár pa é wadhén lajbarókén napá
Pa lagóri tai ezzatá gár kant
Métagán chér o sar
Molkán angár kant
Ás ásé wati deltabá kár kant
Wasshén diwáné nán marágáhé
Chónén béchádhén marchi bégáhé
Taw boraw harjáh del tai lóthit
Má ham dar géjén pa watá ráhé
Dawr dardáni tán kadá mánit
Shap satar syáh ent bit bángwáhé
Band bohtámé dar byár námé
Rástgoshi dawrá marchigén záhé
Dád bakshit nán dard baksháit
É Bashir piray chónén dargáhé
Mani Emám mani Nur Pák Kóhe Morád
Man bé taw paym nabán didagén Emám Mahdi
Man zendag án pa Dokormay krámatén shirán
Mani cherág mani kóhay makkahén menzel
Makámay menzelay rahdár bist o hapt ay shap ent
Hazáray shap pa Emámá Emám o Kohe Morád
Man nadr bán gón wati cháp o zegr o chawgánán
Maná besáth ke man bé taw béwas án Mahdi
May ázrátay negah gón préshtagán bastag
Mani Morád mani Nur Pák Barray Kahir
Man bé taw paym nabán didagén Emám Mahdi
Manárá dast beger ke man bé taw béhayr án
Mehray sháné tará chenán o dayán
Dódmáné tará chenán o dayán
Taw ke hamráh ay zeminay keshkán
Ázmáné tará chenán o dayán
Máh o estál tai chammán wapsant
Surmadáné tará chenán o dayán
Wahd waptag sagáray sácháná
Byá kamáné tará chenán o dayán
Bell chó arsá tai kotthá berechán
Tai nesháné tará chenán o dayán
Bu kapóté o delay bastá byá
Buch o dáné tará chenán o dayán
Taw mani pádán keshk pédhátant
Man gedáné tará chenán o dayán
Parchá thahláni teláhán réchay
Nogradáné tará chenán o dayán
Belly póshit Monir may ahdán
Byá zobáné tará chenán o dayán
Del darámad cha keshk o rahbandán
Kaptag hóshám shakkalén shandán
Taw wa démá mani wadárá ay
Man kai ahday sáhegá zhand án
Harjáh cháray taw hatam ródénay
Chamm adhán ant gón shishagén tandán
Pa ganóki adhán o gishán ent
Del gón dánáén wahday rahbandán
Man Monir sháhén wahday hamsáheg
Ton nóshán o shénk per bandán
Tahári yátgáré buagi ent
É máhárá gobáré buagi ent
É wahmé ke koduán wábá naylit
Yá gyábáná dayáré buagi ent
Damáné bár dant hóshámay shahrá
Nun daryá régzáré buagi ent
Mán jenday andará harkas bethappit
Abétki kóhsáré buagi ent
Panáh dant dorsén waswásán deláni
É béwánki dayáré buagi ent
Tawámén omr óstán gwánzagá kant
Hamá ke pa gedáré buagi ent
Hamé ke neshtag ent chammáni tóká
Monir é tors máré buagi ent
Karpásokén bramshé mán tawárán ent báry gón
Némchammi chadhekkáé ke chárán ent báry gón
Dardé ke mani zémerán péchán ent majédhy
Zahiré ke tai kessahá árán ent bary gón
Bésodd cha wat o wati donyáyá ganóké
Tai mohragán dábáni shomárán ent bary gón
Darday hamé dhiwá ke nakoshtag shapay gwátá
É chamm dege wábéay komárán ent bary gón
Chádhé ke tai didagay tásá ent beréchy
Torsé ke mani shahray gobárán ent bary gón
É gwát ke arwáhay sará shanzit zabádán
Sázáni delá dast samárán ent bary gón
É mósomá gónápé nakeshtag mán darigán
É óst goshay jambaré gwárán ent bary gón
Danzé ke Monir rahsarán óshtátag mácháry
Shahmé ke wati dámoná dárán ent bary gón
Bramshé déwánagén chárráhá hatam ródénit
Tarrit arwáhay wati gárén kelitán pólit
Kandag o arsán mán yakk táséá ménag lóthit
Róché róché wa maná darday talab kandénit
Ach maná dur bebit gwátay mokámán dozzit
Kayt nazzuká ta ótágé cha ásá kasshit
Óst hankénén ganóké tai gyábán nasib
Angarén kukuán zurit o gedáné sázit
Zémerénit wati pádinkán o jambar gwárant
Á mani dráhiá kawréay wadhá mattháit
May ganóki ent hamá o may sáray sár hamá
Chammay karkénkay tahá mehlabén sanján ménit
Enshapi nódé beshanzit drahén didag boddhant
Enshapi ásé bojonzit delán pédháit
Chébari wáhagay mitápá man angar keshtag
Tonn wati bénagén shénkán mani lonthán málit
Anchén shahmé Monir gyábáná rajit bázáré
Anchén bechkandé kalátáni delán tarrénit
Dán kad ganók eshkay bechárit watá borawt
Dorsén darig kór ant tamáshá kojá borawt
Har tábay dámoná edá kabr ant del o negáh
É péchdárén damkáni táleh kojá borawt
Bell mohragén zahir madóch giray dámoná
Anchén sabakké wánén ke zután delá borawt
Tai shirkenén wadáráni hámén páshk bit
É didagáni tonn pa wábá kojá borawt
Mardom kasánén shahmé begendit ganók bit
Taw anchó zébdár ay ke sabré sará borawt
Má tai zahiray róshenén danzay mosáper én
Kassé byayt gón má nabit ent jetá borawt
Anchén gamé beday ke benakashit zamánagá
Bóshtit chó kóhsárá o máray wadhá borawt
Kassé maná cha wahdá jetá mánáé bedant
Pa man edá byayt na gón man chedá borawt
Pa del ke bám zarant didagán pa mahrang ent
Hamá pa nám mayár ent pa goshtená nang ent
Zarók á pa wati sabzagén dhagár o dawár
Deláp man pa wati Zámorán ke tang ent
Man án ke anga pa man ázag ent Naliay thapp
Taw ay ke sób tai anga shakkalén jang
Ché jambaré ke goshay sáhegé bebit mán shapán
Gón róch chósh goshay driné ent hamok jang ent
Kojá ay byá oo mani darday jawharén almás
Ke ganjén bégamiá shishagén delon zang ent
Man máhén Máhekán o Máhzéb án
Wati démónián pa bráh zéb án
Má zenday matlab o máná nazántag
Dayán dardé tará jáná nazántag
Pa napt o bir o gón dombál káay
Pa bálgard o goráb randá may sáhay
Tamáh o teblokén dábán polay may
Nadidén dottoki wábán polay may
Chó zahrá tai rag o jáná rechán má
Pa ájuén wátan shahmá trepán má
Chó gwádhak sraptagén háká teján má
Cherágay lilóán tráként tai del
Taw ás dát gwánzagé chamjahlén kátel
Gón bamb o aythamán atkay sarinay
Tará rozwá sharap na sharm o dinay
Taw drekkán Bábaray hámósh kanay chón
Cha katthán Hánoly perámósh kanay chón
É ganján ke watán pa ganj bakshant
Seláhán nók kanáná sanj bakshant
Dápay támá watigá sharr chashay taw
May wábá waptagén teblán koshay taw
Ni angárán bay o jal joshay taw
Mane Najmáh madháhay pahr o shán án
Pa brátán drót chó enjir tránán
Wapáay maktabá chont karn mánán
Man bráti dardá chó áyát wánán
Man mehrán mantagán dán ahd mánán
Parháday dáemi mehray zobán án
Mani mehráni hankén sabz bit ent
Balóchi goshten o har labz bit ent
É napt o bir padi nayáant natrakkant
Man jazm án Sohrchill o Tasp rakkant
Tai sáh o napas dán ér bobokkant
Pa golrangén wati názay baheshtá
Mani dóstá pa wat hecchi naeshtag
Man hast o nést pa é hák keshtag
Wapá dástán anchosh nebeshtag
Ke shérzálé agan chó Sháziahá bit
Ta mehray dars dege andázéá bit
Zamánag sambahit o sázéá bit
Watán zébáián gón názéá bit
Má hayshén sar wati bándátá dátant
Shahidén hálawán pahrig mát ant
Tabáhi pa tai kóth o kalátán
Wati borwánán Morwáred sorénit
Dege sázé delay thappán kodénit
Tai é parpokén lontháni garmi
Maná cha malkamitá ham zehénit
Choshén bahté kojá byárán ke pa man
Amol Ján shakkal o shirán beménit
Golay ábréshomén dastay samáré
Mani shór geptagén zerdá trahénit
Dapi josty nakant annun manárá
Bale man ke merán arsán shalénit
Agán gol byayt molláay baheshtá
Man zánán jannati hurán godhénit
Amoll Yakk zahrkanekkén cherágé tai
Delay pád atkagén bahtá nasénit
Zeyát kant ent zahirán Hánolaygán
Agán lálay watárá sambahénit
Delá mehr ent man harjáhé ke nendán
Watá krám o kehébán gón rasénit
Gon pollén kandagán thappán dawá kant
Cha áski didagán tirán shepénit
Sayad annun kehébáni pari rawt
Tai diwánay nendókán zarénit
Wati borwánán Morwáred sorénit
Dege sázé delay thappán kodénit
Tai é parpokén lontháni garmi
Maná cha malkamitá ham zehénit
Choshén bahté kojá byárán ke pa man
Amol Ján shakkal o shirán beménit
Golay ábréshomén dastay samáré
Mani shór geptagén zerdá trahénit
Dapi josty nakant annun manárá
Bale man ke merán arsán shalénit
Agán gol byayt molláay baheshtá
Man zánán jannati hurán godhénit
Amoll Yakk zahrkanekkén cherágé tai
Delay pád atkagén bahtá nasénit
Zeyát kant ent zahirán Hánolaygán
Agán lálay watárá sambahénit
Delá mehr ent man harjáhé ke nendán
Watá krám o kehébán gón rasénit
Gon pollén kandagán thappán dawá kant
Cha áski didagán tirán shepénit
Sayad annun kehébáni pari rawt
Tai diwánay nendókán zarénit
Wati jenday shóházá dar kaptagán
Dist nókén padé padáni tahá
Pahk bégwáh ent pahk sahrá ent
Dur gendán man brahnagén drachké
Zenday wayránagén ladáni tahá
Chó mani éokiá tahná ent
Mani éoki cha maná porsit
Nék chón zendag ent badáni tahá
Marg chiá zendmánay hamráh ent
Nay tránagé pa dósté nay wáhag o wapáé
Agán béwati hamésh ent kawlig án man hodáay
Bar gasht yát zagrén pa man jahán bar gasht
Gón at shapáná ranjay bégánahén sabáhé
Zenday baheshtén wáhag wátarr kan o padá byá
Mani Ádamén hayál o sar sestagén Hawá ay
Byá dalwatén gománá óstáni pátheká bar
Zórwájahén amiré námgeptén kadhodáay
Tonnigén ráhatáni mitápén golzeminá
Taw may morádén mehray tókeshk o tachkén ráh ay
Shóház mazán ke zánay may zánt o zánagá taw
Nay bitagán badal man taw angatá hamá ay
Baré yakk hájaté sáyán baré nókén gamé ménán
Maná darmán berépénit o dardé man berépénán
Sagáré markabé kabré na dáwá na gobáré hast
Kay ent angat sorénán kant mandilán negárénán
Hayáláni damag sabz ent o wahmáni ramag tálán
Zemin chó ázmáná ent o dardán shénk chárénán
É del é mehlabén rangáni addirah salámat bát
Agan mósom bematthit man dege nimóné bádénán
Kojám keshká á wátarrit kojám hankéná menzel kant
Damé pésar byatkénán yá sahté pasht bekapténán
Tai óstay táhatay setká baheshté sázetag pa man
Negáh chó sojdagá dratkant darigán bénomázénán
Hamá armáná roshná kan hamá kwahnén delá bálén
É shap dán menzelé bortag cherágán nókgáménán
Monir shaydáén morgáná mani halkay amánat gón
Hatam mán bánzolán pétkag kapótán delgyábénán
Ahdá neshtagán karnáni
Arson retkagant chammáni
Nán tai kágadé pa man kayt
Nán tai kásedé pa man kayt
Gwátá gón nabant tai drahbát
Wazhbu o zabádén sawgát
Zánán cha maná béhál ay
Sechkánén tagerd o pátán
Jódhéntant molukén mátán
Bétákén kalérán Dashtay
Lóthit del panérán Dashtay
Nangár o jog o káiger
Zébá ant dhalók o jenter
Gár ant á Balóchi diwán
Gapp o kandag o pollén trán
Zánán cha maná béhál ay
Gazz o sohru o parmáshán
Mitáp o bahári gwáshán
Sórechk o tabáheg méshi
Dóg o mastagán gáméshi
Zébdár ant shagazz gón shankán
Byá may cháragá taw gam kan
Zahirán tai ganóki zortag
Hóshá cha maná dar kortag
Zánán cha maná béhál ay
Sártén chammag o kánigán
Dehkán o shepánk pánigán
Herr o dháchiáni danzag
Basshi kókeráni shanzag
Ómán ant maná kandag tai
Meskén mahparay randag tai
Sohrui pog o jóhánán
Har shap tai gamay démpán án
Zánán cha maná béhál ay
Ómán ant maná Dashtay polk
Bé taw wassh nabit ent darmolk
Mashk o hinzakán gón dézán
Shemsh o hálaku o shézán
Gálán Aktar án sázénán
Egbál o Sharip názénán
Borz o bándhomén kádánán
Neshtag éok o hayrán án
Zánán Cha maná béhál ay
Zamánagárá tai zébáiá goshag lóthán
Man máhé án na chérágé bale balag lóthán
Hamé damáná hatam kayt o bit mani mehmán
Hamé ke ach watá dhanná man dar kapag lóthán
Tai gamá gón mani jend ham sharik naent
Tai zahirá man ach wat ón pach gerag lóthán
Man sestagán cha wati maymá mohragay paymá
Tai anárkay saray arsé án badag lóthán
Abayd ach tai rangá dege mamánit hecch
Wati man ahdá hamá géchená kanag lóthán
Damáné pa maná atkay zarant del o donyá
É róchá káparay jamkéá mán janag lóthán
Man zendag án ke tai gwáhiá bedant kasé
Man neshtagán tai kolóhé watá dayag lóthán
Kay ent ke emrózay chérén rázán chó áshkárá sorénagá ent
Tai zébnákiá gón janán ent mani tawárá sorénagá ent
Tá kad chó bérang o chádh nendán tá kad é dámon abétk mánit
Zahiray pádinká zémerénit gonáhé shárá sorénagá ent
Bechár zenday padardén arwáh tai rangá bandikéá gón bastag
É tonnién bégahá kapótáni har katárá sorénagá ent
Tai darday chádh ent ke gwánzagá ent jahán kollén gón rang o dábán
É chawl wápénagá ent márá é chawl márá sorénagá ent
May jonz mahtal pa jalwahán tai may kerd gón wáhagá tai émen
Chó pád keshká shoházagá ant chó dast kárá sorénagá ent
Monir gwátay zaipén arwáh kai mehlabán incho shór dátag
Bechár kawshá gón lahmén krámán é kóhsárá sorénagá ent
Lakkién Lakku
Kágadé pa johday bayrakdár Shabir Ján Lakkuá
Drót Poll
Gón taw gapp kanag grán ent zánay chiá É gappá padá kanán yabbaré edá káyán
Begenday taw maná mazánay Man ham tará é dábá nazántagat agan taw gón do parpath o chár sangatá mani gesá mayatkénay Tará Lommah Ján ráh dant taw gón áyagá jost kanay
May mardom koj ent
Anchó taw delpahk anchó didagén Lommah Ján o anchó Lommahay ráji sangat Golnesá Baré baré keshk táb warant sawásáni niyatá godhá paméshká bárén chont Lakku chont Lommah o chont Golnesá yakké domigay wadár o dátagén zobánáni padá dán abad pasht kapant Róche hamá róch na Lommah Ján atk o na taw chakké jat
Poll Má kassá tará nazántagat Á róchi ke taw káay o bass hamé goshay
May mardom koj ent márá hamé gesay dhass dayag butag
Golensá ham nazánt ke tai mardom kay ent o shomá kojám damagay sangat et Tará báz dáragay johd kanant bale padá padokki kasé kayt o gón shomá halwat kant Shomá dar kapet Ódá Lommah ke sar bit godhá goshit É jágah á naent
Lakku Ján
Shap ke róch bit godhá har shay paddar bit Á magrabi lodh o bodhé at ke shegwast Wahd gwazit bale lahté anchén damán pasht kapit ke dán abad mánit o wahday zórák o béryáén ádénkay démá nám o hobbáni ayb chó kódeká lobb o samá bant o paddar bant o hamé damán jáhé gón anchén zébáén mardomán anchosh pasht kapit ke abadmán bit lahté pa wasshi o lahté pa koht É damán begenday gón taw chó pasht makaptén agan tai aks Golnesáyá Simáay dastá maditén o tará pajjáhy mayáortén o magoshtén
Hasá É chokk man distag É may lógá atkag bale…
Lakkol
Dozhmená tará gón sangatán chér wa dátag bale shomay aksán jahán sará zortag Dóst o dozhmen koll shomárá chó Golnesáyá sharr pajjáh kárant Shomá áiay dastá et bale shomay aks kárá ant Donyáay tahá choshén rahshóné dar nayayt ke pa ráji jonzéay tabligá shomárá bogwázénit Haminchok kár shomá kotag dohaminchok shomay aks kanagá ant Haminchok aziyat shomá saggagá et dohaminchok shomay aks saggagá ant Choshén róché nést ke shomay modámién hayrwáh shomárá wati zenday mól o morád jódh kanókén Mámáay gedán gón shomay aksán mán dárag nabit yá derr o dóch kanag nabit Yakké Mámá o dómi mát o goháráni ars o saymi shomay aks O cha aksán pésh…
Lakki
Shap at Tahári at Taklipi at Sapar dar sapar at Gellah o zári at Shát o gali at Hamesháni nyámá mardom wati basátá setth o kapé kanagá at baddh o sar at drang at tonn o gozhn at o cha géshén tonná shánag at gári at bale mardom zendag at
Wati tabd o wati garm atant Wati kóh o damag atant Wati seng o wati patth atant Wati polk o wati dhegár atant Máhekáni gón thithián begáh gón shircháhán kawr gón bozgalán bog gón sohruán machkedag gón brenj o gallahán Koll eshtant o watá dir kot Nezóri goshay yá cha watá géshén bárá chér tarrag
Ennán é doén naatant tors at Nazánán Bale gendán ke kass nagendán Róchay hamá diriá mardom pahk hozhgom bit Bass yakk ósté omété barósahé pasht kaptag Hamé márá drostán wátarrént kant o wátarrénit ham May drostáni omét bass shomay hemmat ent É ráji jonzay tahá shahidán pad á kárá ke taw gón rahshónén Din Ján o Záker Jáná hawár hamá kollén bandigán ke pa wati sardhegár o wati padréchay dar janag o rakkéngá cha chamán andém et o kanagá at á kárá dege kass kot nakant Shomay hemmat shomay jorrat shomay johdáni barward ent ke Balóchay ráji jonzay tawár mán jaháná jaksán ent
Shomá é johday hakkégén jahgir et sapir et Á kárá ke shomay aks o pa shomá tawár chest kanókén Simá Zarinah Sammi o Záker Jánay másá hawár gódiay kárawán kanagá ent dege kassi kár naent É johday bayrakdár shomá et o bass shomá et
Shomá bai baláhén ostád atet Wat bégwáh bitay bale sarjamén kár wati kópagán zortant Shomá é kessahay hamá kárest et ke gón kessahay ér kapagá kessakár chó bázénéá bah o bakkadh kotag Á sarbatag ent nazánt ke chón bekanán ke shomay wadhá shomay aks ham chér dayag bebant Baré honeré sázit pa Mámáay gedánay dhorénagá o shomay aksáni derragá bale na Mámá dam bárt pa gedánay bandag o shomay aksáni thangagá na Simá bass kanant arsáni gwáragá
Shomay aksán haminchok kimat áortag ke dozhmená hawár nádánén dóst o jangi napgirén Balóch ham shomay aksáni sawdáyá mán jaháni edáraháni démá o mán rasándaray nyádiá janagá ant Kaséá watá mátá kotag kaséá petá
Rang rangén sawdáger chó dhundhwárán hamé aksáni srápá ant bale aks ant ke drostán páshk kanán ant Ché sawdáger ché chánuger ché cholópakár kolláni pattar gwátá gón ent shomay pahk o palgárén johd o wazhnámiay démá
Pameshká man gosht ke gón taw gapp kanag sakk grán ent Gón taw gapp kanagá imándár bayag lóthit Hayr Dozhmen bit ke dozhmen o nádánén dózwáh koll shomay johdáni démá halás ant
Poll Man ke Mashkatá atán cha shomay chérén zendáná áju bitagén Balóchéá man dhikk dát É bazzag Shamsay diwáná atkagén Dr Balóchay rangén zandhén wánéndagé naat ke zobány charp kotén o bogoshtény chóke man zánán dege kass nazánt o zobány chahr dátén hazár bébaláh tai margay drógén hály bedátén Man Rapik Ómánay jost kot goshty man nadistag bale tai námy gept
Turi harkas bogóshit aks kadi mort kanant Karn per gwazant bale aks mánant É ancháén aks naant Cha kahólán báláter sarjamén rájéay armán wasshi wazhdeli o ájui gón shomay hamé zendagén aksán habar kanókén aksán goshtánk dayókén aksán bandók ent
Modám hast bátet Dwá ent ke gón wati aksán áju bátet Wati kahóláni pajjiá ájuiay morádán begendátet
Tará nadistagén mardom
Hasá Bejjár
Jámagay zenchek sarig o shál hónén ant mani
Miri pág o mangehén dazmál hónén ant mani
Mahsharén Kwaythah maróchi Karbalá ent Karbalá
Pa bahárgáhi jodhé dhokkál hónén ant mani
Béwasi gerrán án marchi ke sadhakkáni sará
Bánzol ant thappi shekastén bál hónén ant mani
Shapcherágé ay bebal áshóbhinárén shapán
Máh hónán michal ent estál hónén ant mani
Kongorén baccháni hónán jánshód ent golzemin
Hennién setkáni sherk o pál hónén ant mani
Chónén bé chahr o shobénén lacchahé é zendagi
Shayr chó arsá holokkant gál hónén ant mani
Bé neshán o dhassén kabréay tahá man neshtagán
Gezdapig o ges dar o diwál hónén ant mani
Yakkén tirá má o Ájez thapp o thóri butagén
Yakkén kathárá gohár o zál hónén ant mani
Tará Wat Sambahénán
March 23 2025 by Shónkár
Golay malgórán mesk o ambarénán
Kanán yát o wati kollá zarénán
Mani sostén rawáján chósh macháret
Shomárá yak pa yakká man rasénán
Agán ómán bant ent dard o armán
Gamáni porrén dombálán srapénán
Maná bass ent wati lassáén áhug
Mayáret pa man górán máhalénán
Zahiron bit per bandán do say gál
Agán bégam bayán thappán kodénán
Pa harrangé kanán nyádé gón dóstá
Ke badwáháni bahtárá nasénán
Mani kollay cherágiá bemannay
Tará cha malkamutá ham zehénán
Tará marchi pa bánóri begendán
Bale byá man tará wat sambahénán
Mani Hánol byá ke hennián tai
Wati zagrén delay hónán gón ménán
Sayad móh day delay hónán watigán
Cha chammáni rahá marchi shalénán
Yarróché shér nádráh at godhá áiay chárag o hálshóniá dráhén rastar shotant tahná róbáh nashot Shérá róbáhay némagá kolaw rawán dát bale róbáh áiay cháragá nashot
Shér cha nádráhiá wassh but Yarróché shér gón róbáhá dochár kapt o goshty Róbáh man nádráh butagán taw mani cháragá nayatkagay
Róbáhá gosht Wájah Tai nádráhiay hál maná sar butag bale man hóndhá pa taw chellag kasshetag o dwá lóthetag ke taw dráh o salámat bebay Agan man dwá malóthetén taw narakketagatay
Shér cha róbáhay hamé gappá padá wassh but o róbáhy máp kot
Do dozz atant ke á ballokay lógá dozziá shotant wahdéke lógay tahá potertant godhá balloká kukár kot o cha hamé dozzán yakké tahtay chérá shot o thappet Dege yakké logay démá hazárbanday sará shot o nesht
Cha ballokay kukár o jaggáyán hamsáheg tachán but o atkant o ballokesh jost kot Ché butag
Cha dozzáni torsá ballok hecch goshagi naat o tahná wati dasty borzá shahárt bezán hamé goshagá at ke Hodá bezánt
Hamé dozz ke hazárbanday sará neshtagat é sarpad but ke balloká maná distag dastá mani némagá shahár dayagá ent Pameshká hamé dozzá gosht ke Taw tahná maná distag tahtay chéraygá nagenday
Cha golay molká bé sar o sámáná shotán
É delay gamwár at gamá sátháná shotán
Gón ganók o déwánag o shaydáén sará
Gréshag o kóh o kandhagán derráná shotán
Dozhmenén dóstá gwánk jatat sharr yát ent maná
Cha watá brát o hambalán sendáná shotán
Delbaray nátorsén delay wáheshtay padá
Róché sad randá gón delay armáná shotán
Gón janán at gam tirku o sikárchán maná
Hón morádáni rahsarán récháná shotán
Pésh nadásht gónáb Hanolá sakk dard ent maná
Grétagén chammé cha golay diwáná shotán
Menzelán dóstiay cha man sári kaptagén
Har gamay báré kópagán zuráná shotán
Eshkotat nádóst ent golá polláni bahár
Bágchah o poll o sabzagán sócháná shotán
Yakbaré gwátá á zabádbuay bu kotat
Moddaté shóházá golay prósháná shotán
Dóshi man estárán jadhakkókénán gwashay
Pa tai shár o pilawá sendáná shotán
Wád o sócháki kégaday yátay háterá
Ázagén thappáni sará dranzáná shotán
Atkán gón wassh o wazhdelén ommétán Sayad
Angarán léthán o jagar bréjáná shotán
Taháriá gamay lashkar cherág tahná ent
Cha rozhnay ásjahá dar cherág tahná ent
Shapay gobárén anichak satar tahárdém ent
Maná cherágay wadhá bar cherág tahná ent
Abétk abétk goshay bé taw kollén jáh o damag
Padá kadi kanay wátarr cherág tahná ent
É shahrá kór sarók ant o kór rahdarbar
Gelag kanay nakanay sharr cherág tahná ent
Talab kassá na wapáay na wáhagay ganjay
Edá mogém chadh o zarr cherág tahná ent
Boraw boraw ke pa taw kalkashán o máh zarit
Majall majall mani delbar cherág tahná ent
Shapá jetáiay ásá pa rozhnay chakkás ent
Kadi balit é delay char cherág tahná ent
Man róchay sarjamén bálád Kázi sótk bale
Cha bámay sar geragá sar cherág tahná ent
Dard o mahram bebán kojá borawán
Sár o barjam bebán kojá borawán
Shap taw ay shahr taw cherág taw ay
Nun man jahndam bebán kojá borawán
Tir zébáiay kamáná ent
Morgán gón ram bebán kojá borawán
Gón tai loddhagán malarzit del
Incho mohkam bebán kojá borawán
Sáheg ay zerday ápsar ay chammay
Bé taw sarjam bebán kojá borawán
Shap bójigé sázag bit
Wáb cherágé hálag bit
Gwátá josté dastá ent
Daryá chón bádénag bit
Tai malgóray kaypay mojá
Bégáh chammé srumag bit
Áp kawárá nesht nakant
Ás delá pahrézag bit
Anchóke taw rást goshay
Dróg ón anchó bandag bit
Gwátá maktab matth kotag
Ásá rasm rabédag bit
Gón má zendag bu zánay
Lahté zahr hawádag bit
Sénag halké ábádén
Mehr mabit ta kénag bit
Labzán harkas setr kotag
Gongén ahd wa chédag bit
Zébái tai ranj mabit
Del wa padá répénag bit
Incho cherágáni nyámá
Tahná shap delwárag bit
Shishagén wáb o dráhián próshay
Neshtagay proshtagén botán próshay
Kandán kandáná holkahán próshay
Anchóke jawzi dánagán próshay
Didagán dám o móchkén chetant
Taw ke wahmáni bánzolán próshay
É kalátán cheret názénant
Pa kay sawtáni mohragán próshay
Pésh dárán kayá delay chondhán
Taw wa rájáni sannatán próshay
Gazz kawray sorant tai gégáná
Parchá chó nagdén loddhagán próshay
Na hatam rang dant darig o darán
Na taw chammáni mozhdahán próshay
Pa hóshámán trahit basshámén zerday gamjatén Bólán
Kapant bir o srapant dombál o sabzit surmagén Bólán
Sagáray hónchakén zeh bit ke lálén rakk máná yakk
Bebit kádhay ke dhéhay gam goshán má sarjamén Bólán
Zeminjombay hodábond ent chó sáli thappiá nálit
Baniádam goshay zórákiáni béwasén Bólán
Kapant wáhag delay patthá chó tonnápén dhagárá tramp
Mani hoshkáwagén zerd ent mani hoshkáwagén Bólán
Ragám ahtant shotant ahdi nayahtant nawbat o bári
Wadári kad delay rahsar kadi delmánagén Bólán
Wapá yakk mehr yakk armánién del yakk menzel yakk
Pa taw Bambur bát ábád o pa man mahramén Bólán
Kóh o gyábán damk o daryá róshná
Taw cherágé ay tai donyá róshná
Sambahant bandén darigáni nasib
Chamm salámat har tamáshá róshná
Byá zemestán póshagá ent métagá
Byá manárá ás pédhá róshná
Mortagén mardáni armánán kotant
Rotkagén kabráni dhiwá róshná
Yal nadátag man tai námay gerag
Gwátá kortag har chedhekká róshná
Sohb bósit shengén malgórán tai
Shap chedá raptag nun pád á róshná
Pésará man pa taw bálet del wati
Butagant estál randá róshná
Taw ke jonzay jonzant máh o róch ham
Tai mosáper kawshay har tá róshná
Drapshay taw wábáni hankéná wati
Man wati kawláni démá róshná
Harkojá chárán Monir gendán watá
Mehr tai ádénkay paymá róshná
Tonnigén keshké ay na shepádén cherágé ay
Gón didagán natránay che paymén cherágé ay
Sóhán kant seláhán pa taw gwát har shapá
Tahnáén métagéay ganókén cherágé ay
Chóke gerók shahmay o chó zémerá bojay
Bandigén shántolé ay ke bálén cherágé ay
Har maiyatén darigá tai bramsh sraptagant
Gwátáni hamzobán ay malangén cherágé ay
Didagzebahrén mósomá sanj butagay
Enjirén sháhadháni shodikén cherágé ay
Tai sáhegá madrapshant mani dard chón kanant
Pormehrén didagé ay tabibén cherágé ay
Nun gellaháni danz rodán ant tai sáhegá
Dódáni kwahnén halká nawáén cherágé ay
Har pás bálán man tará arwáhay máneshá
May gwastagén shapáni taw wábén cherágé ay
Hóshámé bar kanán ent Monir didagán mani
Rozhnáén nur ay taw tanakkén cherágé ay
Ars chammán natrahant dard delá paym nabit
Anchén sohbé ke pa yakk sahté shapá paym nabit
Del wa trakkit ke badwáhagá ambáz taw ay
Óhe bátán ke mani hósh o samá paym nabit
Anchén chizé ke na ommét abad gár azal
Chónén nimóné ke pa mehr o wapá paym nabit
Saron kawlig hamá sáhatay nódi shanzán
Bik shengant kojá gwát kojá paym nabit
Wahd béhájatén ósté ke modám béóst ent
Sar pa sengé nazarit del gón delá paym nabit
Náletag gón maná Morgápay kapótán sohbi
Hónay tupán bebit jang pa salá paym nabit
Zend chamdár pa ambázagay garmén kaypán
Mehray pendhók tai tonn o shodá paym nabit
Á ke Armán sadán sál nakaptag yátán
Marchán Armán pa taw sahaté hamá paym nabit
Nálán ant dege rangé marchi é delay shántol dardáni sapar grán ent
Má sestag o dawr dátant zahiráni drahén bánzol wátarr nun dobar grán ent
Bass wáhagay nyádiá zerdáni bebit sawdá mehráni badal ché bit
Tai gawharén zahiray may bématthén gamáni moll pa tangah o zarr grán ent
É gatth o rabad keshk ant é kóh tai rahshón haw kammé boraw démá
Dán pád rawán ant tai dán hast ant deláni holl é ráh satar grán ent
Nyádáni shapay menzel chont karn hamá dém ent óstáni kadam proshtant
Barjáh namantag nun nádráhén delay tahmbol é sabr pa bar grán ent
É suchenén dardáni aksá chón zobán kasshit gón man ta nabit kessah
Sanginén shapáni gam názorkén sabáhay poll tai mehray habar grán ent
Zaymén bárigéay óst páspán atant
Ágahén dardé at wábén armán atant
Gwát bandig atant mán é halk o darán
Morg harjáh ke sar geptant zendán atant
Nawbatay del pa rozhnáén chammé zaret
Máh o estál bandén darigán atant
Chó shapá sheng o talán at tahnáié
Dóstáni chedhekkah mecháchán atant
Jang mahrangéay mehlabén dráhi at
Chó golay mahparán zahm sáchán atant
Proshtagat wahday ádénk gyábánéá
Chammán surat delán nyád ómán atant
Émeni wáb o rástiay hamráhiá
Má sapar kot pa mahgónagay dráhiá
Dur dáshtag cha harrangén nádráhiá
Surmagén hák tai mohkamén gwáhiá
Zikkén marká cha marchigén bégwáhiá
Sar mager Máhal róche rózardá
Gésh makan dardigén delay dardá
Taw maná anchó mán hayálán ay
Chó janózámé yát kant mardá
Jánay haptádén band pa taw nadrig
Kahrén garmág o yá shape sardá
Hón bant barp o ars bant angar
Byá begend eshkay ráhay barwardá
Béwatén dahr o karrén emrózá
Esh nakant kassé gongén áhsardá
Chó goshay Momtáz kass napahrézit
Gamjatén zerday shirkenén dardá
Tachant nód o daryá tachit zendagi
Kadi bárén tyábá rasit zendagi
Cha sargwápay dastáni zórákiá
Tai mudé sedit may sedit zendagi
Á wahdé ke polláni saylá borawt
Gón nódáni trampán kapit zendagi
Man dehkánay dastáni korbán bán
Keshit malkamutá rodit zendagi
Maróchán man bé matlabá zendag án
Ke bé taw maná dóst bit zendagi
Damáné chá margá perámósh bán
Padá dast o pádán adhit zendagi
Man emrozá anchén wadhé proshtagán
Delá dar kanán ham kodit zendagi
Man kabrá shotán dán tai shóházagá
Tará dit man Dhawli nadit zendagi
Koj ent menzel kojá mosáper sapar pa hóshámay ars grán ent
É némbálén delay kapódar cha némrahá gesar kapán ent
Hamé ke shengant nód o sáwadh shobén bit zolp botkagant tai
Bojant bégáhay rang o rólah gomán bit sheng tai goshán ent
Na róch hamráh ent sáhegáni na sáhegán bit pa rahgwazián
É zendagi chónén áshnáé na merhbán ent na badgomán ent
Á názbuén badan ke wáb ent may hayáláni réksháná
Á shahdgoptárén máhay darwar ke máh o sáláni dráhián ent
Baháray rangán gón róch dar kayt maraw bejall bass damáné mahtal
Sabáhay bánór dar kapán ent shapay janázah mán kópagán ent
Modám kayt sangatáni yádá hodá salámat bekant Dádá
Magosh ke bégwáh ent zenday ráhán magosh ke bénám o bénéshán ent
May mehráni ganjén dayárán eshk dege chizé
Bell é drógén kawl o karárán eshk dege chizé
Nayke wapáay gawhar gón ant nanke cherágé arsáni
Pa taw dege yakk chizé kárán eshk dege chizé
Mehray kisag hórk kotag man darday dámon hálig ent
Moptá neshtag ráhá chárán eshk dege chizé
Pirén deláni pirén mehray mozz dege rang ant
Warnáiay omray bahárán eshk dege chizé
Taw ón bezánay man ón bemárán mósom rangá matth bekant
Taw ón begenday man ón bechárán eshk dege chizé
Nágahán esht róché maná dar pa dar
Taw shotay dur cha man mani hamsapar
Tai jetái azábé mani sáhay kapp
Man shamoshtag wati noks o nap róch shap
Pa man megráz tai duriay saht o sál
Zendagi pa maná mesle gránén wabál
Del mani lir lir chák chák ent jagar
Kawsh chó dózehá nód chó ás o char
Syahmoj ent ázmán golzemin ádhahór
Chest bant sinagá sahgerén dard o dór
Béwapái tai márá báwar naent
Omr béásar ent chó makan sharr naent
Man ke armáni án pa tawárá tai
Byá ke bé taw nabit dardwárá tai
Hawr bogwárit nód beshanzant
Sabz bebant tai hoshkén dár
Chó ke saminá wáhagay driná
Bód kanant tai dhann o dhagár
Sabz bebant tai hoshkén dár
Gir árán sabztákén kahirán
Ahdi ahdán kór o zahir án
Sabzén tallá hárén mallá
Yát kant har sohb o sáhár
Sabz bebant tai hoshkén dár
Bórsawárán shérshekárán
Nódshalán o ásshahárán
Tangahén bacchán Makkahén mátán
Menzel menzel ráh sapár
Sabz bebant tai hoshkén dár
Borzá kóh tai mehray pánag
Zére zeminá dorray dánag
Gawhar shanzant jawhar dranzant
Nillén zer o meskaypén keshár
Sabz bebant tai hoshkén dár
Bit sará sáheg máhekáni
Nyád delá káyant kádháni
Kóker bandant poll bechkandant
Kayt hayálán mawj o malár
Sabz bebant tai hoshkén dár
Ammá mani oo ammali
Man Shárol án man Shári án
Man Máhal o man Sammol án
Taw gón badán jangá bedár
Dánke tai lálá padá lógá nayayt
Dánke Balóch émen nabit
Dánke goháré talwasit
Mát pa bacchán enserant
Taw dam mabar wátar makan
Pamman majédh arsig mabu
Man Shárol án man shári án
Gámán wati taw kamm makan
Poshtá machár o chakpad mabu
Badwáh badén gón lashkará
Bélajj o bégayraté
Lathsháp kant wahdé tará
Man pa tachán káyán pa taw
Man tai tawár bán mohkamén
Ródh o daggán man band kanán
Ammá mani oo ammali
Man Shárol án man Shári án
Pa maná sabzén omété pa watá mán gisshetag
Gam tai dróhápé wahday shahragá mán gisshetag
Taw mani maymárá zort o bétawárá lekketay
Del wati wayránagiay gezdapá mán gisshetag
É bazén mocchiay nyámá shengetag pahmag nabit
Tai tawáray bétawári chó maná mán gisshetag
Man tai ázmánén eshká kángadhaw bál dátagant
Golzemin chó dhirahéá pádagá mán gisshetag
Taw maná é shayr o ezmay rózhnáén repk o ráh
Yabbaré gisshéntag dátag o padá mán gisshetag
Nun watá gón dap kapit o nayke donyáyá wati
Marchi én mardom hamesh ent ke chathá mán gisshetag
Ché kanay marchán hayál o labz mani dastá naant
Tai satáay mósom ent tai o satá mán gisshetag
Digeray háshómiá chent o dochápi kant Amir
Bánzoli táé ke gwátay parragá mán gisshéntag
Chó pa arzániá táit nabit tir mani
Deljamá wáb makan wájah mani mir mani
Pa wati tangahén jóháná boshóház zeré
É zemin ent edá har jágah kapant bir mani
Pa maná rók mani ákebatay kandil ent
Marchigén danz nakant wáhagá sahgir mani
Béde zendáp trahit é mani eshkay hóshám
Wahday tabdás nakant hambalóá dir mani
Grand yakk dháhé bezánay ke shalit tupáné
Pa taw yakk hakkalé é tahmbol o táhir mani
Wájah har jágah raway ráhpadán gár makan
Ke chó talk ent hamok ráhsaray padgir mani
É delay pahki ent é niyatay néki ke Atá
Watá lékant morid é mazanén pir mani
Máh chér ent padá
Jambaráni tahá
Kalkashánárá geptag moján
Har gwará
Zer tahár ent o
Chágerd wábá shotag
Bramsh morgé nakant
Dur bass yakk cherágé trepit métagá
Ádege kollén kandil ensertagant
Man pa ommét rahchár
Shap polletag
Grán o durásarén pegréá kaptagán
Kánchay laybukay paymá tahá proshtagán
Pahk dambortag án
Man tasallá dayán
Del namannit bale
Del namannit ke taw badzobáni kotag
Man dán sohbá wadárá tai neshtagán
Taw nayátkay wati wádaháni padá
Róch boddhit shapnasibén morg drangán dar rawant
Jangay kessah pa dapá wassh shahsawárén sar rawant
Narmén wábjáhán shamósh o sengán taw sarjáh bekan
Tawkalé pádá kan o byá sájuén lashkar rawant
Sarmatábén sarmachandhén sarmachárán ji bebát
Mádaray rakkénagá pa hákay shérén nar rawant
Má nacháret mál o melkat gwatagén cha har napá
Má nacháret bébaháén sáheg o kápar rawant
Sardhagáray eshká márá sar kotag mán tihorán
Sardhagáray sakkián gón é ganók tánsar rawant
Tájagén pegráni bandók chó Golám Mahmad Monir
Dáktarén Mannánay dhawlén pegray shahdén bar rawant
Bésamái hoshk o syáhi nendagá hecchi nabit
Sar gerén byá o Mohim ke may zer o kahchar rawant
Chammáni tahá má kéch kotag dastáni delá Bambur kotag
May sénagán rók ent darday cherág har seng má Kóhe Tur kotag
Del jáhé o jáhé konth o hayál nám jáhé o jáhé kerd o kamál
Watá métag métag bahr kotag má marchán wati dastur kotag
Má dróg o rástay wántag sabakk má distagant zenday rang doén
Ke jáhé watá Perawn kotag o jáhé watá Mansur kotag
Tai náz o adáay donyáyá kotthéntag wati róchá ke sapar
Báléntag delay har dág wati tai dámon porr cha nur kotag
Má ranj o bazhnay táhápán arsáni shahkawr táchéntag
Ke mehray jenekká kalmánthén wahdé gón mogémán sur kotag
Har ahd o wadáray jangay tahá pa má ke namantag ru o ryá
Tai záher má enjir kotag tai báten má angur kotag
Tán karnán gédiay delbandá tai darday kessah rók bebit
Má zenday sotkagén mitápá dege ásé padá jambur kotag
Némshapi pásán man delá ómán kanán
Bétrahén dardáná mazan ji o ján kanán
Ché dege tai eshkay pakiráni mál o mat
É wati arsán tai sará zarshán kanán
Pa tai eshkay dátagén zaymay ázagá
Gón wati badwáhán rawán diwán kanán
Sad barán zahrán warán angat zendag án
Tai zahir wártag zendagén markán kanán
Béwasén zend o béwasén bahtay ché gonáh
Má ganók án ke zyádahén armán kanán
Bénawá zend ent oo mani shátén hambáló
Wat watá gréwán wat watá wasshán kanán
Taw mani jenday mojjati arwáhay talab
Man wati shóházá tai randá kaptagán
Bémayár ay ke taw habar pakká sestagat
Man nazánán ke kai bathálán rad kaptagán
Gwastagant karn ke wáhagáni halkesh jatag
Man bale porsay pattará angat neshtagán
Man hamok bégáh péchán bésóbá pattará
Zánán gón chappén gwanduán bandán másagán
Gón maná hamráh ent tasalláé ón nadant
Gón wati jenday sáhegá dárán gelláhán
Bass é ásá bematthá ay
Charé tiráni báráná
Agan kammé shotay démá
Baheshtén halké paddar bit
Zemin ent poll o sanjáni
Kapóti nálagé zaymén
O dróté nakshén hanjáni
Shahidáni golén arwáh
Srapant chó pollay imáná
Cherági halwat ant gardant
Bahári narmén áhsard ant
Hatam réchant hatam shánant
Chó é dhéhá namirán ant
Chó dwáéá kashá gón ant
O rozhná ant chó armáné
Bogwaz cha shartagá syáhén
Bas é ásá bemattháay
Charé tiráni báráná
Agan kammé shotay démá
Balóchestán sahrá ent
Begenday ázmán nárazá bebit
Bale
Manárá Chágiay é taptagén badan
Jannatay nadistagén nedáragán cha gésh dóst bit
Pa maná é sotkagén gesáni por
Abétkén kuchagáni mehlabén hawá
Baheshtay ambarán cha har hesábá sharter ant
Jannatá samá bebit
Man mahramén zemin nékiáni barkatá nakatthetag
Del cha ganókiá gón hayálán kojá shotag
Zánán cha katth o kár o cha bud o rojá shotag
May mojjati dawár baheshtén ke pirokén
Pa lezzaté pa táméá tatkag kojá shotag
Kólenj bit maná ke mani shódagay sará
Mollá goshit ke káperé margá nojá shotag
Kawsar ke áp yá sharbat pahkén shárab shir
Muláay kawr ent nám o tawáry mojá shotag
Bángwah pa jáhéá ent bégah pa jáhéá
Giwár rastag Minolá/Maynolá zolpy dojáh shotag
Kádhé delay pa mawjéá josté dapi kotag
Genday Karim Dashtiá katth o rojá shotag
Taw bezán o saht sahtá sambahag
Má ke héldár pa zahir o zanzarag
Taw pa dróhag Bájuá bájé bebar
Pa má ayb ent ráhay némá dam barag
Sharr zánán man bale gong ent zobán
Shát nabit márá tai námay gerag
Kayp bát ent shap bebát ent máhekán
Márá sawgend dánke sohbá enserag
Hár arsén didagáni may Bashir
Zendag án jazm án nazánant sangarag
Botkagant sanj ke tai rangién cháder táp ent
Tai ehwál ke bágay drahén pollán cháp ent
Maná larzénagá geptag oo mani zenday omét
Maná ambáz ke tai bakmalén sénag báp ent
Byá ke goddhi bará Sangol tará gendok bekanán
Byá ke sáhon mani pa dar kapagá eshtáp ent
Tai nadr án agan pa tazhn shaháray dasté
Harkojám démá tai dád o dehay awsáp ent
Hamé ehwál ke tai nékén nezar gón man naent
Washnayatkán cha gal o wasshiá domb o sháp ent
Taw Karim Pónzé yakk jwánén wati rájárá dayay
Tai hálat gón parirangán ajab alkáp ent
Agan dóstán shamoshtag pa kast gir kárant
Alláh bekant salámat may dozhmenán badénán
Pa hayál bénagén rakk mani tonn gésh sará bort
É homár dát hóshám tai chammán kaddahénán
Padá mósom ent baháray padá mólom ent hayálay
Tai mehlabán zahiray delay kaddahá beménán
Maná shálá mahramé bit ke bekant tráné shahdén
Maná koshtag washnayatkán gón shegánán kocchalénán
Tai loddhagáni kawshán tai kandagáni pollán
Tai dróshománi sáchán man bahesht sambarénán
Bágáni kapódar sabzén
Tutizémer o wazhlabzén
Ehwálán bebar wasshénán
É hattán kalamkasshénán
Esrárán morádbakshénán
Bandesh bánzolán nakshénán
Gwash gón kahrabáén hangá
Dábáni golén mahrangá
Parchá neshtagay deltangá
Sáz ay chó gwashókén changá
Harwahd dáb kant nódi shal
Gandimgónagén garki tal
Estin o payápén tróngal
Rahm kan shapcherág srádáni
Ganj o kimati nyádáni
Kawlig án tai pádáni
Ásigon makan dordánag
Pahkén ashrapiay chánag
Báládet kotag déwánag
Dóshi shap bozerg o pákén
Dorrén hattali simsákén
Máhay dahchahár bébákén
Drapshókén sohayl jabrákén
Shap mán áherá lonj bit
Pornurén sahar ganj bit
Armán pa wati chamróká
Neshtag hamsaráni tóká
Borwány kamand ant nóká
Dágán dant delay bandóká
Gósh kan oo jenekk mahdémén
Lassáhén behán nókzénén
Dóshi neshtagay bésárá
Sar gón zarnebeshtén shárá
Garden gránbaháén hárá
Bakshátag tará sattárá
Sájed maná pahel kan
Mani dánsarén zend hoshkén pahelié Man anchó pa taw bazhnig án ke anni chó pa Kachkólá ke é wahd áiay gón wati hamsaruán wánag o wazhnódiay wahd ent bale man sarjamén kahólay bójá baddhá dátag Bale do haminchok bazhnig o kohtig án ke wahdé taw gón wati dirshánén didánk o budnákiá pa Balóchiay syáhagá tómé chandhagá atay tará dirén dayáréá pancheké rasetagat
Óhe Hasá bát gón wati chátay pogoliá
Armán ke man bezántén bale shwánagá kojá kanay Poll Bass gón wati chéray cháderá bandókén bandawé Hahahahaha
Sájed Man zánán ke taw wati Balóchiá allam pésh dáray o goshay
Bell Hasá wati kochráiá Inchok ke shwánag róch máh sál gwát o mósomán zánt dege kass nazánt O dege bárén ché ché goshay pa shwánagay dánáiá
Sájed Mardom mán magisshát hardén ke mán gisshet godhá á Hasá bit
Démay mardom Sájed ent Hasá neshtag ke mani wizá o Séth o beger o bedár
Taw Diwálá tekah atay Séth Haliray saykonji kuthiay keblahi darigay boná neshtagetay Taw narm narmá gón wati gránén tawárá gosht Háji o Samirá gapp bejan gón tará thahénant
Mani hayálá taw cha Aprikahá atkagatay Padá man sahi bitán ke Séth Haliray dokkán dozzán jatag o tai páspóth o sapari kágadesh ham bortagant yá dege jahé gár ant bale anchén jédhahé hast at Taw pa hameshán takánsar atay o pa ésháni dar géjagá tach o tág kanagá atay Padá cha Séthay nékén rahmatán man tará nadist
Báz wahdá rand gón taw Wadhzapá dochár kaptán ke taw cha mani wadhén nábudéá pa Balóchestán Tháemzá nebshtánké lóthet Shahid Golám Mahmaday bábatá Man tará báz gosht ke Wájahay sháná mane Hasá ché nebeshtah kot kanán bale taw atay ke Hasáay nám ham wati mazanshánén táká pasht getk
Mani delá á róchi man tará gosht ke awali bará man o taw kojá dhikk wártag Karáchiá yakk lógéá ke mádhiéay saymi yá cháromi tabakká at Lógay say kóthi atant o yakk hálé at Maná yád nakant ke kay mani hamrah at Yakk tankokén saykonji háloké Sayén kóthiáni dap hamé hálokay sayén konján ant o cháreká choll ent O hamedá garmay wahdá gón yakkéay áyagá ádege sayén chárén námán yakké gésh but á Sájed at
Man wati ditagén wábay kessah ham kotant Taw sakk kandet o gosht
Hasá Nezórén mardománi wáb o hayál hardok sakk nezór bant Taw báyad ent é wáb madistén Degerá nazánán pa wat wa hecch wadhá parchá ke watkoshi sakkén bozdelén káré Taw o watkoshi Mardomé ke molká nesht makant á watkoshi ham kot nakant
Bale Sájed Man bé watkoshiá sakrátá án bé sáday gotthá kanagá mawtáni án Zi man tará o Syáhuárá wantagat marchi wat hamá ásyábá kaptagán Áprin bát shomay ópárá
Sájed Man ham wati chokkáni wadárá neshtagán Mani kár angat nabitagant Bass pa chars róchán télánk dayagá án Rást goshi Syáhu atkagat Ásepay sirá Pa taw maná sakk zahir but Géshter shomay kessah gir atkant Man tai jost kot goshty
Sakkén bétahmbolé Démé ke rawt padá áyag nazánt bale márá sabr ent Róché allam dastá kapit drostén bérány gerén
Nazán tará Bibi Mehlab yá Táj Balóchá hál datag yá nán ke Balócháni nók jatagén mandhi á ke námá ketábáni ent bázénéá Karáchiay damkáni rédhi wálawáni wadhá wati gotthay tal bortag Bale Pakestánay é drógén ketábdóstiá o jahánay répénagá ke Balóch nadkár yá wati sarkári cholópakár kár geptagant tán edá é paydágiráni mandhiá ketábé ke shotag á tawe Sájeday ketáb Molk Molké Nán Darmolk bitag Taw Balócháni domi Karim Dashti ay gón wati kamnebeshtahi o abadmániá
Sájed Taw ke Balóchi zobánay syáhagay sará kárá atay man tai helápá Payzbokká pósthé dát Séthá máná jost kot Hasá hayr ent
Man ke wati shashén kyás dhaletant godhá Séth sarpad but ke é gón wat ent É wahdá bázéné é bábatá chest o ér kanagá at Sethá pameshká maná hál kot ke balkén Hasá hamáyáni redá ent
Pahel kan Balóch
Maná é paheli hamá wahdá lóthagi at ke tai sará Lommah Jánay nebeshtánk sheng bitagat Gón áiay wánagá man cha wat pashal bitán o delá atk ke cha mádará paheli belóthán bale cha wati pashaliá hecch gosht nakot
Á nebeshtánkay tahá mani wadhén bázén nábudé dhóbárag bitagat o man watá hamáyáni tahá shomár kanán ke Lommah Jáná pa tai káráni démá bésarén gapp wadi kanag o wassarén báwast kanok goshtagetant
Man wassará pa Arabi syáhagay Sayad rahbandá tará dhóbáragá atán ke waty ham nazánagá atán o róche marchi ham nazánány bale Hasá at wassará wat do macch o do kahir at Á wahdá sangatán Johdkáráni Pattár ay námá Wadhzapi diwáné hast at Man názákén Káriná Jahániay gálewárá Balóchiá gapp kot o Payzbokká pósthé dát ke Sájed Isáiáni gawrá bahá bitag pa chandé kaldárá Balóchiá zawál kangá ent syáhagá ganter mán gishénagá ent beger bedár…
Sohbá wábá pád atkán dán Hasá cha Wadhzapay diwáná kasshag bitag o Galá ham máthu kotag Mordeni ent maná Kiyáay sará sakk bad atk Man hamé pahmet ke é drost Kiyáay kár ant
Sájed É taw atay poll Ke yakké bonjol o domi nyádiay bestárá pa yakk zobánéay démrawi dayagá sharr pahmagá atay Pameshká do kár yajjáh kanagá atay yakké Opsálá o domi BNM Hardokán pa Balóchi zobánay syáhagay gehteriá kár geragá atay tawjilé sázagá atay Chérmayn dáktar Nasim Ján Kiyá Balóch Ali Ján Dádá hamráh3 Táj Balóchá Domi némagá tai helápá Kázi Dád Mamad Rayháná gón Sayad Rahbanday gahédhén mannógerán Payzbokk badhá at o Zyá Balóch marchigén wadhá tóku at o gón wati path o póli goshádá yakk o yakk elmi nebshtánké ham dawr dayagá at Anchó ke anni pa Rómaná gapp jant dap o del ent
Sájed Man saddak án taw agán eshtáp makotén marchi pa Rómaná edárahé bitagat Taw allam tawjilé sázagá atay kárá atay gón Galási o Charsiá jáká atay kessah sázagá atay pa Balóch Balóchi o Balóchestáná kárá atay o may wadhén shwánag… adhay bebaksh cháti pogol tará dhóbáragá atant
Godhsará tará josté kanán Poll agan tará é kár dayag bitén ke anni Opsáláyá tai sangatáná dátag taw chetawr kotagat Taw ham wati é zandhén gotth bárag kot kotagat
Háwanday mayár ay Jáh tai wassh bát
Tai gonahgár
Hasá Bejjár
Hatam pa kaypé zarit meskán pa mehlabi drapsh dátag bámá delá namannet
Jahánéá dát sekén pád á boraw gehén wájahay salámá delá namannet
Pa man hamá sohtagén dhagár ent pa man hamá mortagén keshár ent man chón bemannán
Ke nód shanzant ke hawr gwárant ke drin sárit har ragámá delá namannet
Goshant ke dawr áhtag Shay Moridi naent nun é ahd Chákaráni darámadáni
Bale mani ájui damáni bale tai wájahi modámá delá namannet
Proshant shahkóh hoshant shahju goshant ke biré nadant kassá móh é ahday shahzánt
Bekant rahdróhá ráhdarbar bedant bakshish bé malamá delá namannet
Pa sáhaté tráwali deláni pa yakk adároké nágománi agán bejallán
Bale é rahwár wáhagáni bemenzelit ráh gám gámá delá namannet
Delon namannit ke ahd káré koshit Báláchay wáresáná man chón bezánán
Padá barant maiyatá pa bayrak padá gerant gayratay talámá delá namannet
Atá é mósom hatam na chellag bahárgáhéay tahármáh ent pa rozhnay wájah
Bale é áshóbay ás o ápá tará tawár ent Atá pa námá delá namannet
Hardén ke Balóchestáná wátarr rawagay bábatá jédhán godhá delay tahá yakk ajabén dardé chest bit É dardá man labzáni póshák gwará dát nakanán Asalá man wahdé Palastinay darpadarén mardomán áháni zeminá wátarr rawagá dist godhá man jédhet ke esháni zemin ke pésará chó nabitag ni ke é wátarr rawant godhá ódá hecch pasht nakaptag É hecch nagendant drostáni lóg o métag proshtagant Zeminay jáwar matth bitagant Hamóda mani delá josté pád atk ke é mardom ódá rawant ché kanant
Godhá áháni sawás man wati pádán kotant bezán ke watárá áháni jágahá kot o gomán kot ke man Balóchestáná rawagá án Yakk anchén sarzeminé ke cha abrami zébáián sarchakár ent bale jangay ámách ent jangá á zemin tabáh kotag
Balóchestán pa man modám yaddhawlá bitag Bale padá ham zeminay girán del modám sochit É gir lógéay yá yakk métagéay naant Mani mehr é gir o tránag gón Balóchestánay hamok seng o dhóká bandók ant ke ni dozhmenay palitén dastán sotkagant Bale zemin wa zemin ent chó ke Balóchiá goshant Wáay watan hoshkén dár
Hardén ke Balóchestánay bábatá jédhán har sahtá mani arwáh merit Wahdé hawray washbu mani tangahén zemin o háká rajit godhá goshay man dobar zendag bán Mani zeminay hamok seng ke róchay báládá sótkagant may bondaptaray sháhed ant Hamok dhók may gahgiriay kessahá kárit
Maná hamá wahd yát káyant ke man wati zeminay kawrán gón wati dastán pa chank áp wártag Á ápay tahá man modam watwájahi o ázátiay shirkenén tám chashtag Balóchestánay drachk gón wati sabz o bazén sháhán tahná sáheg nadayant é may wastá árámjáh ant may ótág ant
Gón zeminay háká yakk pormehrén syádié hast ent May hákay hamok danz gahgiri o zemindóstiay sawtán alhán kant Óday hoshkén gwát may sestagén pir o kamásháni halwatán napar kant Golzeminay gwát ke drachkáni tákán sorénit godhá yakk sázé goshán ér rechit Á sázay tahá gwandhuáni thahk o kandag hawár ant ke yakk wahdé á gwandhuáni laybjáh bitagant Hamé zemin ke dobar zendag bayagay wáhagá dárit may gahgiray chédag ent
Balóchestánay ázmán ke cha shahray rozhnáiáni gobárá pahk ent óday estál anchó trepant o nazzik káyant goshay agan dastá beshaháray godhá dastay delá hankén kanant Óday sohb gón wat rangáni ambár kárant o ázmánay péshánigá chó henniá rajant É zébáiay sázag yakk ezmkáréay gománá ham dhann ent
Darmolkiá Balóchestánay yát hazánag jódh bant Hamok yát may pajjáray thokkorán nazzárit É wáhesht ke má wati dhéhá begendén wati háká dast bejanén wati zeminá ambáz bekanén béoppárén tágatéay rangá ent ke márá zeminá dobar wátarr kanag o pa bándátá johd kanagá majbur kant
Belly ke may zemin badal bitag tabáh bitag bale zeminá gón mehr mojjati ent Kóháni dhawlá tamard zeray dhawlá johl o ázmány dhawlá práh o sháhegán ent É nakshahay tahá jódh bitagén yakk jáhay wátarri naent balkén hamá jáhay wátarray gapp ent ke ódá may gamjatén deláni hankén sabzit ke ódá may arwáh ázát bant Óday hamok shay belly yakk hoshkén dáré bebit bale may delá á chó mehrwánén mátéay kotthá ent
Sarshapá dánke sohrchakén bámá
Taw mager wábay shirkenén námá
Tai watan pollén oo Balóch rahn ent
Haz bekan warná trond bekan gámá
Kargazay nyáday wasshián ógár
Sakk tará dér ent kaptagay dámá
Jah janet bélán zerday chihálá
Neshtaget parchá hoshk o nákámá
Wadgadhén rahshónay mazir pantán
Byá gón béláni hamredén gámá
Zir seláhán o jah bejan shéri
Byá hazén margá zend kayt dámá
Gwastagén wahday mantagén tazhnán
Parchéá ziray pa wati námá
Mani rang o nuray bánok mani mahpari teláhén
Cha man dur dur tarray mani ché bogosh gonáh ent
Maná gón ant álamay gam maná dard drahén jahánay
Mani dozhmen ent zamánag mani gón maná hodá ent
Tai bu o názay shaydá tai dróshomay man kawlig
Pa man máhekán tai kandag mani del pa taw pedá ent
Maná dar makan delá cha maná didagán benádén
Man án tai delay hazánag mani dóst gránbaháén
Maná shankon pa wat Shóház maná dar begéj pa wat
Tai didagáni rangá tai pa watá sabáén
Kayá gam tará dát kayá del tai prósht
Kayá zendmániay wáhag tai pillósht
Kayá dastán mán kot tai gránén sánkal
Hambal kayá kot tai jig tal tal
Tará wári o bazzagi é kayá dát
Kayá chósh pisként tai makkahén mát
Poshtá kayá jat tai zánt o zán
Kayá bort tai Chákari thahl o shán
Kayá chér tarrént tará o tai nám
Che paymá taw bitay golám o malám
Lagatmál kahchar kayá tai kotant
Gówál o górom kojá tai shotant
Chiá macch o nibag tai gimortagant
Walláni bar tai kayá sestagant
Dódáni badwáh o dozhmen kay ent
Nádelser ay taw bale émen kay ent
Dráh o wadárán kai neshtagay
Báhóth ay tahtay chiá waptagay
Wati halk o molká wat dast beger
Gol o pollén ráhá dobar sar beger
Man shapán róch o máhán sál kanán
Zendá anchosh wati zawál kanan
Kass nakant áyagay tai sójá
Másagán bandán sherk o pál kanán
Wáhagay ásar ent chiá gári
Éoká neshtag o hayál kanán
Cha wati margá pésh oo badwáh
Tai dawárá man pádmál kanán
Passawé nést cha dádbakshay dará
Bazzagi neshtag o sawál kanán
Bell maná taw beger wati addhá
Danzé án man chó danzá bál kanán
Ranjay jóhárá kaptagán Sáher
Dastá harch némagá ke thál kanán
Mani dard sarshapáni mani máh didagáni
Tará róch kanát sáhél tará chokkát máhekáni
Delay bánókén jenekku maná dóst báz bay taw
Pa man muday thálé gón kan wati mahparay nesháni
Makan mallagán watigán delay band mani ta arzán
Wati kabgién rawáján wati loddhagán kajáni
Kadi bárén taw byáay kadi bárén man begendán
Kai haterá begwárán wati arsán didagáni
Maná rande margá Shóház mani gór o gárén zendá
Mani tránagán besingár gamay andará jaláni
Nágatá mahkajay del móm bebit chósh nabit
Poll tai dámoná wat kayt o kapit chósh nabit
Taw bogosh harchi man hecchi magoshán but nakant
Taw bekan kahr maná mehr mabit chósh nabit
Man belékán tará mahkán jaháná tálán
Tán mani koddhaká bramshé mabalit chósh nabit
Man agán drachké án day ás mani báládá
Bale pa naptéá kóhé bosochit chósh nabit
Á shapi mani sará goshay ázmán kaptagat o delá ás rók at Maná wati marday sará sakk konnat bayagá at Man grét o watá dhóbáret Lógay haryakk chizzé maná chó zimmá dajagá at Gwaray pashk maná konthag janagá at ke áiá dast jatagat Del goshagá at ke lógá gón wati hamráhiá mán dár bale hamé damáná mani lápay panchmái chokká mani láp lagat jat o mani hayál thagaléntant Man doén dast zortant wati láp shahmát pa shahmát kot ke áiay tókay chokk ham hamáiay bar at Man áiay zahrá wati o wati lápay chokkay sará kasshagá etán
Del tosagá at Chamm ars etant Man nepádáni sará tachk bitán dém gón diwálá kot o jédhagá laggetán ke choshén mard wa éoká mani naent Chágerd cha choshéná porr ent É zál che paym gón áhán zend gwázénant che paym chokk kárant chón áhán saggant Sajjáhén zendá wa cha é rástiá nááshná nabant Man bomorténán géhter at cha é marday geragá Sajjáhén zendá kalmánth biténán sharter at
Darwázagá tawár kot Áiá wár wárá darwázag pach kot o atk o mani poshtá wapt Man palangay kerroká etán o géshter jágah pa áiá yalah at
Mani zahr pa áiá waddán at Á chó badén buéá lógay tóká sheng at o mani sáhy béwár kotagat Mani delá gosht pád á áiay gotthá beger o kans kan haminchok shahmáty bejan ke démy chárag mabit
Shap goshay drájter at Nazánán che wahd at Maná hecch sabr bayagá naat ke kadi sohb bit o man cha é badén buá gestá bán Mani sar cha dardá trakkagi at
Haminchoká á anchó wáb kapt o trond trondá garrádhagá lagget Áiay garrádhag mani kénagá pa áiá gésh kanán etant Man cha tahtay sará pád atkán shotán boná tachk bitán Mani delá é lógá ásé rók at ke maná sóchag o por kanagá at
Anagáhá man wati góshay sohray nálokáni tránagá kaptán Pád atk o neshtán o nálokán kasshágá laggetán Mani del anchó gréwagá at ke ars yakshalá rechán etant Nálok man kasshetant o sardast kotant yakkerréá Yakk baré delá gosht nálokán zir sengay sará chóp bale maná oshteri kénagé mán at Pa nálokáni chópagá chón halás bitagat
Nonnokay lagat gésh bayán etant Á saht o damán mani lápá lagat janagá at Begenday goshagá at ke maná dast jan samár sard bi man béwár án Bale mani delá nonnokay lagat éoká mani zahrá pa áiay petá gésh kanán etant Mani máti mehr nazánán kojá shotagat Cha mardá rasetagén dard cha é mehrá zóráwarter at
Man gón doén dastán wati sará prenchagá etán Chamm sochagá etant Wáb gár at Anchó anchó dán molláyá pajaray báng dát Man pád atkán wati cháder cha almáriá kasshet o sará kot Maná anchó samá but ke cháder ham áiay jónén buá kanagá ent É cháder man hamáiay zarráni sará zortagat Man cháder padá almáriá chagal dát o hamá cháder ke mani gohárá maná sirá sawgát kotagat shóház kot o sará kot
Agan mani dastá bitén man wati jánay póst ham lagóshtag o chagal dátagat ke gón áiay jáná yajjáh bitagat
Mani pandólá har zarré ke mán at man kasshet o lógay delá kurrátant o cha lógá dar atkán o shepádá dém pa wati bonokki métagá ráh geptán Mani champal ham hamáiá chizzé róch pésar zortagetant Delá nagosht ke pádá bekanesh
Métag dir at bale mani tahá anchén háthigé atkagat ke man dam nabort o róchá gwar bastagat ke man métagá sar bitán
Mani é jáwará drost paréshán kotant Maná áp o támesh kot bale mani delá hecch nakasshet bass do gotth áp wárt
Man pa zóré wati chammáni ars dáshtagetant Man ke gég o gwar bitán lógay drostén mardom mani kerrá neshtant mani mát pet gohár brát o neshár Kass hecch goshagá naat bale drostáni chamm cha jostá porr etant
Mani mátá gón larzókén tawáré jost kot ke ché bitag Tai mard koj ent Man watá dásht nakot o dape porrá gosht ke sótkag man é mard
Mátá yabbará mani dapá shahmáté jat Mani zenday awali rand at ke mátá maná shahmáté jatagat Man gréwáná téwagén hál dátant
Drost gong bitant Kassá hecch nagosht Mátá pa pashómáni maná gept o goláésh kot Man gréwagá etán Áiá maná tassalá dát o sahdhént Brátá gosht taw hecch paréshán mabi má chareshiá tai sawnán gerén
Mani delay bár kammé sobakter but bale mani del angat bon at Áiay hasti maná hecch paymá bardásht bayagá naat Wati halkay bégwáhén o shahid bitagén warná o áháni mátáni aks mani chammáni démá óshtátag etant Man hecch wadhá táhir geragá naetán Mani delá gosht pád á boraw masitay lódhay dapá jár bejan o bogosh ke mani badbuén mard chárigé
Kojay máhekán kojá kalkashán na del ent edá na badán tai
Kadi ahdé at kadi omré at nun man ón hamá na badan tai
Mani dhéhay gam chó gamay hatam edá drapsh o raksh ent chellagay
É taháriá na shoházetag man kojá kojá na badan tai
Dege wahdé at dege pásé at ke wapáay áp pa tásé at
Nun bahá ke hón pa arsé ent na rasit wapá na badan tai
Choshén kahrgranchén zamánagá taw na bój mohragén dánagá
Edá tráwal ent na jagar mani edá kahrabá na badan tai
Edá óst o ás doén jas ant edá bám ché edá shap ché ent
Ke namantag kassé pa mahrami na tai Atá na badan tai
Balóchá Balóch Balóchi zobán jódh kant Anchó ke má sarpad én ke bázén Balóchéá wati zobán yalah kotag o á degeray zobáná habar kanant Bale agan má Balóchiá gár bekanén má cha wati rabédagi o happoshti rótagán sedén Béde cha wati zobáná ráj chó béondhálén drachká gimorant o gár bant Rájá zendag dáragay wastá zobáná zendag bedáret Har hamá Balóch ke áiay máti zobán Balóchi ent á Balóchiá o har hamá Balóch ke áiay máti zobán Bráhui ent á Bráhuiá habar bekant nebeshtah bekant o bwánit
Hamok bégáh par man syáh o támórén jodhé bandit
Tahármáhi dege sázé pa bahtay syáhiá kandit
Del o chammáná chér géján maná sójé beday hambal
Ke diwáná pariáni mani Hánol kojá nendit
Pa darahbátán amollá passawé dátag gwashay zánán
Ke henniratkagén dastán gón bandán cha delá sendit
Man répán ke mani óppárgáni dutt o páhár ant
Agan gol gón teláhén shakká malgórán wati randit
Nachárán Hánolá torsá ke balkén wáhagon kamm bit
Man chó zánánán ke pajjáh ham nayárit ent agán gendit
Sayad wassh án ke del andóh o ranjáni dawárjáh ent
Hamok shap yakk gamé nokén mani kollay sará grandit
Tarray agóli cháray
Wayránén didagán gón
Shóházay ché mosáper
É sotkagén dayárá
É molk shahr o bázár
Chó chórahi abétk ant
É sardhegárá harjáh
Mótk ent o áh o zár ent
Edá kass nazánt marchán
Názénk o hálaw ché ant
Edá kass nazánt ke zémer
Chiay washtawárén nám ent
Tarray agóli cháray
Wayránén didagán gón
Shóházay ché mosáper
É sarzeminay bálád
Zaym ent o thapp thapp ent
Edá gám gám jang ent
Estin hón shanzant
Genday padán taw láshi
Eday keshk keshk arsig
Edá lóg lóg ás ent
Tarray agóli cháray
Wayránén didagán gón
Shóházay ché mosáper
É sotkagén dayárá
Edá shádeh hecch namantag
Edá mehray morgay bánzol
Yakk yakká gwatkagantesh
Edá máhay rozhn o dróshom
Nadát hecch delán táhir
Edá saminay sártén kawshá
Sóchk mán ási
Tarray agóli cháray
Wayránén didagán gón
Shóházay ché mosáper
Arsé cha didókán tai pollé cha malgórán tai
Byá byá mani sáhay badal bázén gamán kór án tai
Gón taw ke man kégad mani sáh o saray sawdá kotag
Har sakkiá tai hamsapar har moshkolá hór án tai
Miruay dazródén keshár pádmál kotant bézánagán
Kassé magendát Bálgatar béhájatén górán tai
Soddá naay oo bésamá ke láp táwán ent tará
Ji mehrabánén náhodá armán pa máhórán tai
Taw yabbaré lonthán sorén kawl ent maná warnáiay
Saggán delay johlánkiá dard o gam o dórán tai
Tai áshek án tai Kázi án bándá cha é halká rawán
Bass yabbaré góshán bogosh wábáni bánór án tai
Arsé cha didókán tai pollé cha malgórán tai
Byá byá mani sáhay badal bázén gamán kór án tai
Gón taw ke man kégad mani sáh o saray sawdá kotag
Har sakkiá tai hamsapar har moshkolá hór án tai
Miruay dazródén keshár pádmál kotant bézánagán
Kassé magendát Bálgatar béhájatén górán tai
Soddá naay oo bésamá ke láp táwán ent tará
Ji mehrabánén náhodá armán pa máhórán tai
Taw yabbaré lonthán sorén kawl ent maná warnáiay
Saggán delay johlánkiá dard o gam o dórán tai
Tai áshek án tai Kázi án bándá cha é halká rawán
Bass yabbaré góshán bogosh wábáni bánór án tai
Máh máni bonjáh ent hayáláni
Róch tai wáb ent lahmokén kotthá
Byá mani dábáni pári máhén
Byá mani kádháni sarén sartáj
Man abétk án o neshtagán tahná
Neshtag o ambuén delá jédhán
Golgol ant bázén ars mani chammán
Cha delá ómán ant mani sarréch
Neshtag o hiskárán shapi pásán
Del goshay botkag duriay ásán
Mán porán polpéth tránag delborrén
Chó poránigá bretkag o zardén
Andará ásé rók o jambur ent
Má mosáper o ráh may dur ent
Wassh nabant darmolki maná hálaw
Narmókén bóp o shishomén manjaw
Mashkati hátun o molén mehrok
Thithalén kádh o mehrawán rattig
Man goshay chizzé gár kotag hákán
Man wati pajjár ón babá dátag
Hawr satar gwárant nód satar shanzant
Démay ádénk ent pahk kant danzán
Ambar o mesk o luluán dranzán
Cha delá chón tai tránagon kenzant
Chón tai jigigá shamóshán man
Nograhén band o sohray thásiná
Gardená áski pónzá káthárén
Shakkalén trán o kermezén lonthán
Bénagén rakkán tai dapá dorjén
Rólahén rangá tai anárkáni
Didagán nilbómén zeri rangén
Jannati bálád gón don o buán
Sénagá nóknáhén baheshténá
Báragén sréná tai kelépéná
Panjagán lahm o tráshtagén báskán
Lankoki bandán chó shepárénán
Zánsarán kussh o pokkién pádán
Dhakkomén mudáni tai shaydá
Zámorén bikkáni ganók án man
Byá mani majruhén delá ér kap
Sayl bekan thappán may nawasshénán
Day tasallá o marz sará dasté
Nend maná gwázén gón dege sahté
Bé tará zenday lóth mani chórah
Bé tará didók ant mani bérók
Bé tará wasshi ón janózám ant
Bé tará shakkal zagr o bétám ant
Taw mani gawgái kasániay
Taw mani zendbakshén jawáni ay
Taw mani piriay asá dáray
Taw mani áziz ay kas o gár ay
Bé tará jawar ant máy dapay wasshi
May delon ward o mobdahán kasshi
Byá mani mawjén háterá wassh kan
Byá maná dastá ger bebar gón wat
Sarbatag Shóházá tai dashtá
Kesht wati arwáh man Negwardémá
Má máni bonjáhén hayáláni
Róch tai wábén lahmokén kotthá
Byá mani dábáni pári máhén
Byá mani kadháni sarén sartáj
Harjáh bechár jambur ent ás
Zolmá nabit kacch o kesás
Mán Waytnám Kambódhiá
Láus yá Ródhéshiá
Pollén Palastinay zemin
Méntag goshay hónay tahá
Anchosh mani mátén watan
Angerr kotag har némagá
Sardár o mir o wájahán
Molkay nawáb o masterán
Kalkashán lassahén giwár goshay
Máhekán shengetagén shár goshay
Maná donyáé goshit déwánag
Taw ganók ay ke maná sár goshay
Taw nadistag mani arsay bechkand
Ke delay zémelá oppár goshay
Ás geptag maraw zerdá zánán
Rólahiá delay angár goshay
Shapé ke bám masárit choshén shapárá sóch
Pa omréá ke wadárit choshén shapárá sóch
Taw róchay wájah ay estál o máhay wáhond ay
Tará ke pajjáh mayárit choshén shapárá sóch
Bedant dág choshén némróchá ás beday
Delán pa ás begwárit choshén shapárá sóch
Koshit wáhagán pa rózhnáiay námá
Delay cherágá tahárit choshén shapárá sóch
Má kóhnend baniádamán pa ásay apóg
Trishk pa má shahárit choshén shapárá sóch
Má róchzardag o gwarbám má samin o sabá
Na angat márá kemárit choshén shapárá sóch
Má rozhnay baht tahárókiá pa rók Atá
Chó róchay ráh bedárit choshén shapárá sóch
May bázárá siré bayagá at Bachakk o jenekk doén may wati bázárayg etant Bachakk man distagat Á may bázáray shepánk at o bázáray chawakky gón etant Kesás bist o panch bist o shash sálay warnáé at Kóh o shépán abayd áiá dege hecch nadistagat pameshká cha donyáay magr o honerán bésamá sakkén tachk o sádagén bachakké at Jenekk man nadistagat albat áiay sharrangi o dáb o kehébáni habar modám métagay wadag o áshekén bachakkáni dapá at Cha áiay har wahday singár o sáp o palgáriay sawabá métagay bachakkán áiay nám ádénk bastagat
Siray goddhi nedárag at Do mardomá sálónk dastá geptagat o pa lógá gwázénagá pédág etant Lógay dapá bázén janén o mardéné mocch at Hamé mocchiay tahá man ham gón etán Sálónk o bánóray saráni dhikk dayagá pad wahdé sargwapá bánóray dém dará kot ta goshay chárdahi máhé cha jambarán dará but Bánór békesás sharrang at sharrangiay gománá ham démáter…
Áiay kashá neshtagén sálónk hecch hesábá áiay darwar naat Anchó gomán but goshay bondhéay kashá pollé rostag
É jenekk agan máhé gón é bachakká bogwázénit ganjé ’’Mani dapá dar atk
O anchó but Sirá anga haptagé nagwastagat ke áyáni myáná adh o kodh bená but O dómi máhay tahá jenekká bachakk pahk jawáb kot o pa zór wati sawn geptant
Jenekk o bachakkay sawn o mohr bayagá anga haptagé nagwastagat ke yakk róché hamá jenekkay mát mani gwará atk O chó halwatay dróshomá cha man josty kot Taw chetawr zántag é jenekk o bachakk nathahant ’’
Man chetawar zántag Áiay charé jostá man ajab hayrán bitán
Haw hamá lógá baragay shapá taw é gapp jatag ke é jenekk dán máhé gón é bachakká bogwázénit ganjé Maná yakkéá hál dátag ’’ Áiá mani chammáni tahá cháráná pa deljamén dhawlé gosht O man ham wati hamé kotagén gappay tránagá kaptán
Man doénáni hesáb kasshetag Kammé pegr janagá rand man gosht parcháke man chó gosht nakot ke zánán taw wat nazántag tai hazárnázén jenekk é shéptálén kóhi shepánká nazirit
É gappá say chár róch gwast Yakk bégáhé man wati káparay chérá neshtagetán ke anágahá yakk pathakk o sápgiwárén janéné mani gwará atk Man nádráh án maná táidé beday Gón rasagá áiá gosht
Tará táidé bedayán Man táiday wadh o kár nazánán É kárá molláéay gwará boraw Bale taw máshallá chó pazzórén gorándhá ay Tai nádráhi ché ent ’’ Man á jahl o borz cháragá rand pa hayráni gosht
Mani é jánay góshtá machár Man nádráh án Áiá yakk nezaré wati bálád o padá maná pa némchammi cháret o gosht
Bale bogosh tai nádráhi ché ent Taw nádráhay wadhá naay Mani chamm áiay dastay poshtay treppéá sakk etant
Mani dast o pád tosant bale géshter mani del ent Drahagá abayd goshay yakkéá mocchá kotag o dáshtag Man shakk án mani mardá maná chizzé kotag Goddhi gapp áiá pa halwat gosht Taw marday sará parchá shakk ay ’’ Man ham pa halwat jost kot
Tará á gappá kár nést Taw bass maná anchén táidé beday ke mani nádráhi borawt O mani mard mani gappá begipt ’’ Awali gapp áiá gón táb dátagén lónsé dar kot
Man pa del goshagá án man táiday kár nazánán É mollái kár o báré Taw chó bekan mollá Solaymánay gwará boraw Man eshkotag á pa choshén kárá yakk o thekk ent ’’ Man á wati sará télénagay johd kot
Taw sakk zánay Gón man watá chér maday Taw peláni o pelániay hesáb kasshetag o anchó goshatag anchó bitag Man drostán sahi án Áiá hamá jenekk o bachakkay nám gept ke man goshatagat é nathahant o padá pa dábé wati murky mojént
O man ni zánt é bánóray mátay kerdár ant Hamáiá é hál dátag o padá man harchond gosht ke man choshén kár nazánán bale hecch wadhá áiá báwar nakot
Sharr ent taw anni boraw Man enshapi pa taw táidé nebeshtah kanán Godhsará man láchár bitán o pa táidéay nebeshtahá zobán dát
Man bándá mahlahén sohbá káyán Mani táidá tayár kan Áiá pa deljami gosht o pád atk
Man zánt ke é bándá allamá kayt pameshká áiay rawagá rand man hamé damáná espétén kágadé zort o hamé kágaday sará hamáiay jenday nám nebeshtah kot Padá táiday wadhá pétk o wati kissagá kot o bégam bitán
Édege sohbá wahdé á atk man cha áiay jostá sári hamé kágad áiay dastá dát o gosht
Eshiá yakk sabzén godéay tahá dóch o padá wati rástén dastay báská band bale ján shódagay sahtá bójy parcháke agan ápy lagget godhá kár nakant ’’
Agan tai táidá kár kot godhá man ham tará béhecch nakanán Áiá táid dastá kot o pa názé maná némchammi cháret o pád atk
Haptagé rand anágah man cha dirá dist á tachká pa man pédág ent Yakk baré mani delá gosht pádá betach Bale padá man hayál kot ke mani mayár naent man wa nakk jat ke man táiday kár nazánán Áiá maná pa zór parmát Man hamé hayálá etán ke á atk o mani démá óshtát Man dap porr o hálig kot ke goshán mani mayár naent bale mani goshagá sári áiá darráént
Mani nádráhi anchó shotag ke goshay maná hejbar nádráhi per nabitag
Hán Maná áiay gapp báwar nabut o cha hayrániá mani dap pach but
Man nazántag taw choshén molláé ay Bezán wájahá watá chér dátag Áiá mani chammáni tahá cháret o bechkandet
Édege róchá yakk ballokéá wati chár o panch sáli nomásagé gón at o mani gwará atk
Mani chokk Mani nomásagá bandé beday Eshiay résh wasshi nazánant Dráhén jáná beger dán dast o pádán modám résh dar kayt Má dawá o darmáná dam bortag É résh wasshi nazánant Yakké wash bit áiay kashá dege yakké dar kayt
Balloká wati nomásagay pashk léthént o maná áiay jánay résh pésh dáshtant Man dist áiay nomásagay ján anchó chell ent ke chellán kochal o tal dátag É résháni sawabay zánag pa man hecch grán naat pameshká ballokay nomásagay résháni cháragá pad man hecch ingor o ángor nakot o bé trekk o tawár yakk espétén bandikké zort o gappadhé gokk bast o padá shot cha wati ordán yakk dhethólay sábuné áort
É bandá wati nomásagay gwará band O é sábuná gón sohb o bégáh áiay jáná shód É sábun man dam jatag Man band o sábon ballokay dastá dátant
Hodá tará sabz kanát Balloká mani dast chokketant o pád atk
Do haptagá rand yakk róché padá balloká wati nomásag gón at o atk
Mani nomásagay résh ni wassh ant O dege résh ham ni dar nayáyagá ent bale sábun kotthetag Balloká wati nomásagay pashk léthént o maná pésh dásht Man dist ni áiay nomásagá dánagé résh ham per nést
Bale ján shódagáy band makan Agan tará sohb o bégáh wár nabit parwáh nést Bale róchay tahá yakk randé allamá jánáy shód O sábun tori har wadhéné bebit Résháni cháragá pad man ballok sój dát
Ballokay rawagá anga ném sáhat nagwastagat ke anágah yakk némomrén janénéá salám dát Mani chamm áiay démá sakk bitant Á mani démá óshtátagat o óshtági jáhá darráénty
Máshallá Omaré résh pahk wassh bitant Omar hamá ballokay nomásagay nám at Padá á mani nazzikká nesht o gón halwat dróshomén dhawlé goshty O Dorrén Malek ham cha wati nádráhiá wash but
Man áiá rók rók cháragá etán Man hayálá etán ke é parchá é gappán janagá ent ke anágah áiá gosht
Maná gohárzatké hast Ni salámati mazan o tawám ent Záná bahty wáb ent ke daniga kassá wati habar paráiá nayáortag O ni bázáray mardomán kalmánthay nám bastag Taw é bébahtá anchén thekk o thakké bekan ke zit yakké paráiá wati habará byárit Hodáay gwará bésawáb nabay Áiá wati gapp kotthént o padá anchén delmánagén wadhé maná cháragá lagget goshay zánán man hamé damáná mardé cha kissagá kasshán o áiay dastay delá ér kanán
Hodá hayr kant Abayd engor o ángorá man gosht parchá ke man zánt é ham bétáidá pád nayayt
Taw chó bekan Boraw hapt rangay bandikk byár o maná beday Man tará bandé bandán o dayán Mani gappay halás bayagá gón á hamé damáná pád atk o shot Áiá cha man dege hecch jost ham nakot Padá dér nagwast áiá hapt rangay bandikk gón at o atk
É bandá wati gohárzatkay chappén báská band O eshiá abayd ján shódagá dege hecch wahdá mabój Enshállá hayr bit
Man haptrangén bandikk hór kotant o hapt zandhén gokk bast o áiay dastá dát Áiá band wati mocchá kot o pád atk o óshtát Kammé hayál kanagá lagget áiay delá at gappé bekant bale padá hecchy nagosht o ráh gept
Bale é janéná padá mani tám kasshet Haptagé yakk randé allam mani gwará atk ke daniga hecch nabitag O man hamok randá hamé gosht o pád kot ke eshtáp makan Hodá hayr kant Hamé dhawlá kesás say máh gwast o man ham ni ajab bézár etán
Yakk róché á cha dirá pédág at Áiay gendagá gón mani jánay potth pád atkant o maná sakk zahr áyagá at Man pegr kot marchi man tachká áiá goshán ke dáb bándátá delá bedár Agan kassá wati habar nayáort godhá póshi man wati habará pa tai gohárzatká kárán
Yakkéá wati zámátiay habar áortag Áiá pa pachén rué gosht o man sártén ginné kasshet
Bale mani gohárá daniga pakkáén jawáb nadátag Mani goháray delá naent parcháke áiá sáriá jan o chokk hast Chónáiga sér o azagárén mardomé o chó sakk pir ham naent O nomásagay bayag zit siray sará ent Agan yakké zit sir kant zit chokk bit o padá nomásag ham zit bit Ni man tai jostá atkagán ke taw é bárawá ché goshay Áiá wat jat o wat maná kot bale man dist janéná sakk delá ent
Man goshán mahtaly makan Jan o chokky agan hast záná ché bit Kammé hayál kanagá rand man pa eshtáp gosht Bale chó chetawar bitag Man wa kasánénéay wástá band bastagat Záná gokkán sharriá táb nawártag o shol bitagant Man watá kammé paréshán kot
Parwáh nést hamincho ganjé Áiá darráént
Mani molláiay hál ni kash o gwaray bázárán ham sheng bitagat o métagay géshtarén bahréá maná mollá gosht o tawár kot O mani delá ham báz bará holl kot ke risshán bedár o espétén jódhié god gwará kan o esháni hamráhiá espétén kolahé ham sará kan
Yakk némróché man o mani lógbánok sobáregá etén ke anágah yakk kamáshén janénéá salám dát o potert É may métag o bázáray naat Má pajjáh ham nayáort
Bibi Naganá bwar gón Mani lógbánoká á waragay saláh jat
Hodá shomárá ganj bediát Man nagan wártag Man dist áiay gálewár cha gamá sarréch ent
Mollá Golámay lóg hamesh ent Kammé bé trekk o tawáriá pad áiá cha má jost kot
Haw Bibi Mollá Golám hamesh ent nagan waragá ent Mani lógbánoká maná némchammi cháráná kammé bechkandet o gosht O man dist janén kammé dege wadh but Áiay chamm mani bérisshén zanukká sakk etant
Haw Bibi Golám man án Man gosht bale á anga maná pa hayránén wadhé rók rók cháragá at Goshay áiá báwar bayagá naat ke mollá man án
Bibi Taw pa káré atkagay Man jost kot
Haw mani chokk Man káréá atkagán
Ni áiá maná mollá ay badalá mani chokk gosht bale anga áiay hayráni barjáh at
Bogosh Bibi Tai kár ché ent Man warag bass kot o dém hamáiay némagá tarrént
Maná… mani… kár… Áiay chamm mani lógbánoká sakk etant O man zánt á mani lógigay démá gappá chér dayag lóthit
Bibi É mani chokkáni mát ent Deljam bebi Tai gapp páshk nabit Man wati lógigay némagá cháret o gosht
Man cha Drachkóhá pédág án Mani sir kotagén jenekkué Áiay sirá dér ent Ni salámati chár chokkay mát ent Pésará mard áiay sará sharr bitag bale hamé do say máh bit ke á yakk janózáméay sará áshek ent o ni pahk hamé janózámá poshtá kasshetag Wati jan o chokkán hecch jost nakant Janag o próshag wa choshén gappé naent Marchán habar do nabit sawnáni dayagá chest bit Agan sawnáni bedant godhá é bémát wati chárén gollodhán bezirit o kojá borawt Maná yakkéá tai sój dátag ke delay tarrénagay thekk o thák zánt Pa wati Hodáyá bechár eshiá anchén wadhé bekan ke dely cha hamé janózámá borawt o wati jan o chokkán bezirit Hodáay gwará bésawáb… Áiay arsán dawr kot o ched o dém áiá gapp kot nakot
Maná eshiay sará sakk bazzag but o delá gosht drégatén man é wadhén thekk o thákk bezántén Man némchammi wati lógbánokay némagá cháret áiay chamm ápolok etant Man hayrán etán ke ché bogshán Anágah áiay gálewárá maná paddrahént
Wati chokkáni saray sawábá maná béomét makan Áiay gálewárá ométay hamráhiá bazzagi hawár at
Man yakk nezaré áiay némagá cháret O padá pád atk o shotán wati ketábáni kabáth pach kot dast tóká bort ketábé dar kot Ketáb wájah Ji Ár Molláay shayráni daptar Bazhn at Padá man espétén kágadé zort o pa bazhnigén delé ketábay dap pach kot Lahté tákay léthéngá rand hamá kágad démá kot o ketábá cháráná kágaday sará nebeshtah kot Sabray baré shirén
É myáná man dist janénay chamm yakkajji maná sakk ant o bazzag bazzagá maná cháragá ent bale hamé bazzagi cháragani tahá man cha áiay démá ométay rozhné ham dist
Eshiá bezir áp yá cháhay tahá boshód o hamé ápán wati zámátá bwárén Enshállá hodá hayr kant
Man hamé kágad pétk o áiay dastá dát Bale man áiay chamm cháret nakotant Áiá táid zort o wati dast pandólá bort cha pandólá yakk gokk bastagén poché dar kot o gokkay bójagá lagget Man dist pochay tahá chizzé kaldár etant ke áiá mocchá kotant o mani némagá shahár dátant
Bibi Man paré kárá zarr nagerán Man gosht Bale áiá mani gapp delgósh nakot o zarr mani démá boná ér kotant o pád atk Gón pád áyagá goshádén gámán cha lógá dar atk
Yakk katrahé man o mani lógbánok yakké dómigay chammán cháragá laggetén bale padá zit man wati démay zarr chetant o áiay randá kaptán
Bibi Bibi oo Bibi Man áiá tawár janán etán Bale áiá chakk najat o anga wati gám trondter kotant Man óshtát o áiá cháragá laggetán Kammé démá á lógéá per tarret o cha man andém but Man padá béraw kot o lógá atkán
Ni taw dege hecch kár makan May láp sharriá dar kayt Mani lógay poteragá gón mani lógbánoká darráént Áiay gálewárá tazhn hawár at
Man á zahrá zahr cháret o hecch nagosht É sahtá maná áiay gapp chó tirá tawragá at
Zarr mani mocchá etant Hamá wadhá áiá pétkagetant hamá wadhá man ketábáni kabáthay kondhéá chagal dátant
Máhé nagwast Yakk róché maná hálá gept ke áiay zámátá áiay jenekkay sawn dátagant o hamá janózám geptag Hamé róchá man kabáth pach kot o zarr dar kotant o hesáb kotant Yakk panch sadigé at chár sadig o yak panjáhigé at chár dahi o do panchig etant bazán hazár kaldár sarjam at
Maná machár pakiriay jandhén shálay tahá
Man bádsháhé án balkén wati hayálay tahá
Watá napahmetag sharriá dánke ensáná
Á drachk wáb nakaptag wati nehálay tahá
May nókrostagén warná namannant é gappá
Ke dód rang chenant ahday sherk o pálay tahá
Damáné band nabant shahray halwat o soksok
É chónén kessahé chér ent tai suray hálay tahá
Proshit wahdé mani sháeriay mastén kayp
Goshay ke simm sorózay sedant damálay tahá
Jahánay záheri didag maná kojá polant
Ke zend chón gwazán ent mani zawálay tahá
É bahtay prósh goshag bit ke wahday bájui
Proshit wahdé mani bánzolé ke bálay tahá
Zobánay Arzesht
Háltráné gón Nágománá
Jost kanók Salál Sáwadh
Jost Taw zobáná chié sarpad bay Tai hayálá zobán chié
Passaw Zobán chó sarzáherá labzáni mocchié tawáráni mocchié ke yakk mardoméay habará domigá sar kant Bale zobánay arzesht bass hamincho naent Zobán tai har chizzay bonyád ent Har elmay sáensay har sháhay labzánkay syásatay ezmay harchi ke mardom kant á drostáni bonyád ent O donyáay tahá har chizzé ke bitag wahdá dánke róche maróchi á drosténáni hamá ambár hamé zobánay tahá ent Zobán ke mabit mardomay démrawi óshtit balkén poshtá rawt halás bit O pa yakk rájéá zobánay arzesht esh ent ke zobán rájay wajuday rájay hastiay bonyád ent Zobán o zemin é doén chizz rájay bonyád ant É ke mabant ráj halás kawm merit
Jost Dr Anchó ke shomá wati video clipéay tahá hamé tors o gomán paddará kotagat ke Balóchi zobán padrawi kanán o poshtá rawán ent Chó bit ke bándá bégwáh bebit bale domi némagá é ham márag bit yakk kacchéá may tahá é pegr o napsiyáti máreshté atkag mará wati zobán rakkénag o áiay haterá johd kanagi ent Labzánk o literatureay taká ham kamm kammá jwanén wadhéá kár bayán ent Nebeshtah o wánag bayagá ent ke nun má gosht nakanén hecch nabayagá ent godhá é bonyádá taw Balóchi zobánay bándátá chón genday
Passaw Ji haw Man é gapp jatag ke Balóchi zobán róch pa róch poshtá rawán ent Hamé paym Bráhui zobán ham o Balócháni édege zobán ke hast ant dráh poshtá rawán ant O yakk zobáné démá rawán ent yá poshtá rawán ent eshiay zánagá dege baláhén elmé nalóthit dege pi-ech-dhi o dege dhegrié nalóthit Bass lahté nesháni ant ke taw áhán genday O masterén nesháni hamesh ent ke har padréchá rand zobán kamm tarrán bit Har naslá rand zobánay labz gár bayán bant Ni má bechárén ke má wati pirénán bechárén Incho labz Balóchiay incho labz ke áhán zántag má nazánén o incho ke má zánén may chokk nazánant Bezán har padréchá rand zobánay labz gár bayán ant o é zobánay poshtá rawagay nesháni ent O é paym ke bebit godhá yakk róché anchén kayt ke zobánay jend gár bit parcháke zobán wa hamé labz ant Labz ke rawant o gár bant zobán kojá óshtit Ni é béshakk kammoké hamé samá o hamé zánt atkag may tahá ke zobánay wástá chizzé kanagi ent pa zobánay rakkénagá johdé kanagi ent bale daninga má á haddá kanagá naén ke yani may johd á haddá naent ke may zobáná rakkénet bekant
Jost Agan zobánéá sarkári posht o panáhi gón mabit á hecch rangá démrawi kot nakant o mán margay páncholán rawt
Passaw Ji haw Sarkári posht o panáhi yá taw gosht kanay ke syási posht o panáhi pa yakk zobánéay démrawiá allami ent Sarkári posht o panáhi ke gón bit syási komakk ke gón bit godhá zobánay jédhah o janjáláni gisshénagay háterá edárah jódh kanag bant Á zobán wánagjáhán wánénag bit á zobán rasándaray tahá wati hakkén jáhá gipt médhiáay tahá Ni é chizz é lázomi ent Dánke sarkári posht o panáhi syási posht o panáhi gón mabit may zobán démá shot nakant Bechár anni may zobánay poshtá rawagay masterén sawab syási ent ke má syási hesábá golám én pameshká may zobán pasht kaptag Pameshká may zobáná na eskólá jágah hast nanke sarkári kárgesán Syási o sarkári posht o panáhi allami ent
Jost Dr Ma wati chágerdá gendén Edá hamá ke may náwánendah o las mardom ent áiay gwará wati zobánay zagr o sharterén dróshom mantag o wati chokkáná ham hél Balóchi dayant o mán Balóchiá par máénant o gapp kanant bale á ke may wánendah ent o watárá démrawipasond o rozhnápegr zánant áyáni dapá incho wati zobánay labz nést incho ke Englesh o Ordu O mán wati chokkáni dapá ham Englesh o Ordu nádéntag É esháni gésh wánendah bayag ent Yá eshiay masterén ellat kojám bit kant o chi ent
Passaw Ji haw é gapp rást ent Hamá mardomán ke eskólán wantag hamáhán ke má wánendah goshén áháni kerrá Balóchi zobán légárter ent Áháni zobán proshtag áháni dapá dege zobánáni labz géshter neshtagant É naent ke Balóchiá nést ant Balóchiá chell o panjáh hast ent bale á anga chális pachás kanant É hamé chizzay asar ent ke taw eskólá ke raway eskólá tai zobán nést ent dhanni zobán ant Pársi ent Engrézi ent Arabi ent dege zobán ant Áhán ke taw wánay padá kamm kammá tai jenday zobánay labz tai delá dar káyant o á zobánáni labz tai dapá nendant Anni Balóchi zobánay sharterén dróshom wahdi yá ke támdárén dróshom hamá mardománi kerrá ent ke áhán nawantag Hamáhán ke eskólá nawantag zobán hamáháni kerrá ent Sharterén zobán asilén zobán yá zagrén zobán hamáháni kerrá ent o é mardomán ke wantag esháni kerrá zobán nést Yakk sawabé eshiay hamesh at ke man gosht ke á héldár bant ke dhanni zobánéá wánant pameshká áháni zobáná hamá dhanni labz nendant O domi sawab kamteriay máresht ent É mardom ke má áhán wánendag goshén é asalá némwánendag ant Hamá genday goshant ke némhakim hatrahe ján némollá hatrahe imán É némolláén mardom ant Má harchi ke hast én má harchi ke Ordu Engrézi Arabi o Pársi eskóláni tahá wantag má dráh némollá én May hayálá á zobán sharter ant o may harábter ent É kamteriay máresht ent ke áháná é chizz parmáit ke wat o wati chokkán ham wati wadhá kanagá ant
Jost Zobánay zendag dáragá labzánk chi kot kant
Passaw Zobánay zendag dáragá labzánkay wati kerdé hast ent Áiay tahá hecch shakk nést parcháke wahdé taw sharrén chizzé nebeshtah bekanay sharrén shayré nebeshtah bekanay á mardomán dóst bit mardom géshá gésh wánanty o é paym hamá zobánay labz zobánay jend mardománi kerrá sar bit Anni bechár Balóchiay ahdi shayr ant whdi shayr ant ke mardomán pa del yát bitagant Yakk padréchéá domiára sar kotagant á hamé sawabá ke hamá shayray jend jándár bitag Balóchiay wahdi sháeri anchó jándár ent ke áiá wat watárá barán kotag démá cha yakk nasaléá domi nasalá dánke may kerrá sar bitag Yakk sharrén chizzé ke taw nebeshtah kanay á pa zobáná páedag ent Á pa labzánká ham páedag ent pa zobáná ham páedag ent o pa zobánay démrawiá ham wati kerdá adá kant
Jost Dr Yakk zobáné chón démrawi kot kant ke áiá nawisagay yakk rahbandé mabit
Passaw Ji haw é gappá hecch shakk nést ke dánke zobánéá nebeshtah rahband mabit syáhag mabit á démrawi kot nakant Á démrawiá bell á wa zendag bit nakant annigén dawrá Bechár wahdi dawr shotag Wahdá nebeshtah kanokái nabitag Wahdá zobán hamé wadhá démá shotag ke mát o petán hamá zobáná ke gapp jatag chokkán ón padá nomásagán Hamé paymá nasal dar nasal á zobán rawán bitag Bale ni chó naent Ni tará nebeshtahay tahá áyagi ent Agan taw nebeshtahay tahá atk nakanay agan tai zobán nebeshtahay tahá atk nakant á démá narawt áiay róch hesábi ant É gappá hecch shakk nést bé syáhagá zobán namánit annigén dawrá…
Jost Taw zobándóstiá chón gisshénay Eshiay lóth chi ant
Passaw Zobándósti anchó ke cha námá záher ent zobánay dósti ent zobánay dóst dárag ent Bass é naent ke taw goshay Balóchi may wati shahdén zobán ent padá dast kotthá ant neshtagay Na Zobándósti bayd ent tará amal beparmáit Zobándósti tará zobánay démá baragay háterá johd beparmáit Zobándósti tai tahá é máreshtá pédág bekant ke é mani zobán ent eshiay démá baragay zemmah manig ent Anchó ke chokk ent Taw wati chokkay zemmadár taw ay wat ay dege mardom naent Hamé paymá wati zobánay démá baragay zemmawár ham taw wat ay Dege mardomé nayayt tai zobáná démá nabárt Darkawm tai zobánay dardwár naent incho gamwár naent Tará wati zobán wat démá baragi ent pareshiá wat johd kanagi ent pareshiá wat ráh o dar patthagi ant É chizz ent zobándósti Bass é naent ke hoshká dali dáli kanay hoshká zobáni jamah harch kanay pa zobáná É wadh na amali kár lóthit Zobándósti amali káray nám ent
Jost Dr godhsará pa nódarbarán wati zobánay dargatá tai koloh chi ent
Passaw Godhsará man UNESCOay kolohé sar kanag lóthán sangatán UNESCO bezán United Nations Educational Scientific and Cultural Organization goshit ke zobán do chizzay sawabá gár bit Yakké hamesh ent ke dhannigáni lagaty gotthá bebit bezán ráji hesábá taw golám bebay o domi tai jend wati zobánára dóst madárit É do sawab ant bezán dhannigáni latth o lagat o tai jenday bémehri o nádósti É chizz zobánárá gár kant Dánke taw ráji hesábá ázát mabay dánke taw ráji golámiay sánkalán masenday o dánke taw wati jenday zobáná wat dóst madáray zobán démá shot nakant o zobán rakket ham nakant
Marchi belly ke taw hamé métagá neshtagay ke dah sál sári man neshtag butagán Marchi belly ke taw hamá barándhahay démá wapsay ke dah sál sári man waptagán Man zánán tai mát hamá chollá nán pachit ke mani mátá dah sál sári patkag Bale angat tai sohb o mani wahday sohbáni nyámá mazanén tapáwate hast Maná sohbá é bágay saray jengol o koliáni tawár o pasáni peléngagán pád kotag Man hardén ke pád atkagán sártén gwátéá ginn kasshetag O mani dém pa dém kapódar cha wati dhabbá dar áyagá butagant Man kapódar ke á á á kotagant dán hamé damáná tinnay sará patkagén awali nánay bu tálán butag
Bale Kamál Tará sohbá tir o bambáni tawár pád kanant Tiráni pashang tai kapódar ant Taw ke pád káay o sellén gwátéá ginn kasshy Tai átrápá nánay ennán thóp o bambáni bu kayt É mazanén tapawaté sakkén mazanén tapáwaté
Dr Mannán o Dr Hai
1989á wahdé man Dhegri Kálej Torbatá dákelah zort godhá Makkoránay bachakkán abayd Mashkehi bachakké Din Mahmad ham mani hamjomáet at Din Mahmad ke má sangatán Dinján gosht modám do bachakkay hamráh at Yakké pathakk at domi borz at Yakk róché man jost kot ke é pathakkén o borzén kay ant ke taw modám esháni hamráh ay
Dinjáná bechkandet o gosht É doén may damagi mardom ant Pathakkénay nám Mannán ent borzénay Alláh Nezar
Man o Dinján Ep Es Si FSc ay awali sálá atén o Alláh Nezar o Mannán cha má séniar atant bale má dráh Bi Es O BSO Yásiná atén pameshká zittán hór o tór bitén Á wahdán Bi En Wái Em BNYM yá Bi En Em BNM ham jódh bitagat ke áiay sarók Dáktar Hai at
Gón Mannánay gendagá man modám Dr Haiay tránagá kaptán Yakk róché man jost kot ke Dr Hai tai ché ent
Goshty Hecch naent Chiá záná
Man gosht Tará man gendán Dr Haiay tránagá kapán
Áiá kandet o gosht Chón
Man gosht Rang o dánagá taw áiay chahragá janay Hamáiay wadhá pathakk ay o hamáiay rangá diwánán goshtánk dayagá shoru bay bassi nazánay
Mannáná thahk dát Á wahdán Dr Hai may drostáni delwáhén rahshón at Á Bi Es O ay awali sarkamásh bitagat Bi Es O ay awali rahshón at ke Pákestánay kawmi asambaliá sar bitagat bale 1973ay áiny daznám najatagat Balócháni olosi syásatdán at bezán sardáré naat o ni Bi En Em ay rangén rájdóstén galéay master at Pameshká Dr Haiay námay bandagá Mannán gal but
Ep Es Si kanagá rand wahdé man Bólán Médhikal Kálejá sith gept godhá Dinján Mannán o Alláh Nezar ham gón atant Man gón Mannáná gosht Ni taw sharter Dr Hai bitay
Kandet o josty kot Chón dhay
Man gosht Shomá pésará hamrang et pathakk et o pittár et Ni dáktar et ham
Áiá kandet o gosht Nun godhá man nazzik kortag
Á dawr gwast Wahd matth but o wahdá wati pajjiá bázén chizzé matth kot Dr Haiá Balóchay johday saróki yalah dát o Pákestánay randgiri bená kot Dr Alláh Nezar Dr Mannán o Dr Din Mahmadá bargashtagén Dr Haiay randgiri wayl kot o Balóchay johday saróki zort
Marchi ke Dr Mannán pa Balóchay ájuiá shahid bitag o Dr Hai Pákestánay golámiá zendagá mordár ent man hayál kanán ke wahd géchené Á ham dawré at ke Dr Haiay nám pa Dr Mannáná sharapé at o ni ham wahdé ke Dr Haiay nám pa áiá záhé
Pollén bechkandé byártén
Thahlén didáré byártén
Cha darándhéhá taw atkay
Ájui járé byártén
Bayrak o pajjári táké
Nókén kaldáré byártén
Mahrang o Sabihah o Sammi
Pollén dazgoháré byártén
Bazzag o wár o garibán
Rástén dardwáré byártén
Pa golén ráj o zeminá
Rahbar o yáré byártén
Shakkalén máti zobáná
Zánt o shiwáré byártén
Pa wati sálónkén zeminá
Zargeri háré byártén
Polgodén bánórá dhéhé
Saht o singáré byártén
Bazzagén rájáni wástá
Trondén kukkáré byártén
Pa badán kocchal o tahlén
Zandhén biháré byártén
Pa sobakkén kásagchatthán
Gajj o létáré byártén
Dodémi ádénkán rájay
Dosari máré byártén
Dáktar Sapará ent
Nebeshtahay jend sakkén zemmawárén o imándárén káré Padá shahidéay sará nebeshtah kanag ched o gránter ent
Padá pa yakk anchén mardoméá ke cha ramá sestagén némordag o pozhmordagén zendéay nyámá gón koht o bazhnán bárén saht o damánán pa áiá ché phar o ché shán pasht kapit Albat hast ent wa phari gappé bale pa hamáhán ke hamá háká ant hamá randpadán ant hamá menndi o hamá nyádáni sáhegá ant
Pa yakk gazzórén mardoméá shahidéay bábatá nebeshtah kanag padá shahid Dáktar Mannán Jánay wadhén delér o budnákén syási rahshónéay bábatá grán naent balkén grániay hamá goddhi hadd ent ched o dém hecch pasht nakapit
Man dán nebeshtahay niyat bastag was kanán béde andaray malámat kanagá dege hecchi nést Bale hamé damáná ke man hayrán mantagán ta dróshomé dará bit lokk o káshén mid gerd o bazén dém gwandhborrén barót o gón trokketagén másh o kanagén risshán bechkandáná goshty Poll taw ché jédhagá ay
Gón hamé gománá maná gappé gir atk Ótágéá wahdé Bi Bi Si BBC á pad nyád ke but godhá nódarbaréá gosht ke shahid harjáh may hamráh ant kóh o jabaláni tahá rongráh o bédehán máesh dhikk dién may komakká kanant saynkláni panchrán gerant o márá diant
Á damáná sangatán áiay hamá setkay satá kot ke gón shahidán bandók at Chónáyá é gapp begenday choshén mánáé madárit bale wahdé gapp ke shahidá kayt godhá yakk setké mánit o yakk báwaré wadi kant Á cha wati kortagénán pa taw mádanén ráhé bójit o tará menzelig kant
Anni chó hamá sangatay gappá shahid Mannán Ján pa wati bábatá nebeshtah kanagá maná delbaddhi diagá ent Drost wáb ant bale Dáktar ágah ent o wati ródaptará nebeshtah kanagá ent Wati syási kárán abayd Dáktar jágaháni nám o mardománi tab o maylán ham nebeshtah kanagá ent o wati jatagén sapará nebeshtah kanagá pad bándátigén wati kárrahbandá nebeshtah kanagá ent
Dáktar cha rahshónéá géshter pakiré zánag bit Áiay nendag o pád áyag gón sangatán áiay rawesht cha syásatá báláter johdkáréay bitag áiay mehr gón wati básk o rahshónán hawár gón wati ráj zemin o zobáná hamincho mohkam bitag ke é drost pa áiá peráki bitagant Áiay pakiriay tahá yakk bádsháhié pehnyám at Maná josty kot É Zarrénbog ent Dr Asad hamed ent Asad kojá bit Dary géjet
Hamedá yakkéá gosht Wáju Asaday brát janag bitag Asad moshkol ent dochár bekapit
Mani sangat ent Man áiay brátay pattará allamá rawán Sharr ent ke shomá nám gept Chónáyá ham kasé ke janag bit shomá á kahólay pattará allam borawet
Márá zorty o shot Asaday lógá Asad wat ódá naat Dr Mannáná pors jat Shapá yá endege róchá Asad atk o Wájahy dáwat kot
Gesá nendag wassh naent Mardom dhansari kawshé bwárt dege
Góbord Hósháp Dasht yá Negwar harkojá ke do say róchá thekánahy kot godhá syási kárán pad géshter kuchagán dar kapt Kawr o kóh o gréshagáni shaydáié at Yakk jonuné hast at Wájahay tahá Harjáh ke man gón bitagán galay básk yá las mardoméá ke dáwat o káré kotag ta géshter gréshag o kuchagán dáshtag o warag chargy kotag
Wájahay tahá dege yakk chizé ke man máretag á áiay hamá dard o tawresht ke záheri dróshomá sangatáni gesar kapagay bitagant áháni cher tarrénag o watá táhir diagá yakké wa esh ke á géshter kárá yá sapará bitag á wat yakk molmáié yakk shogolé Hamá lezzat o cháshnié ke tará cha shahidáni pasht kaptagén káráni kanagá rasit dege hecch choshén ezmé nést ke incho táhir bedant Bale wahdé ke gapp o rappi majles bitagant godhá sangatáni tahá yakké allamá áiay maskará o wazhgappiáni neshánag bitag Gón hamé kandagdróshomén páhárán watáy sahdhéntag
Beh yakkén jahá béde kárá báz wahdá naneshet modám sapará at sapar dar sapar Áiá wati zend yakk saparé kotagat Jáhé parpath o saynkal jáhé har o hoshter o jáhé móthal o gádhi métag pa métag halk pa halk Dáktar ke harkojá awali bará shotag cha áiá pad kojám ham sangat o rahshóné ke hamá hand o damagán shotag ta á handay mahlukay awali jost Dáktaray bitag
Dáktar Mannán Jáná shahid goshag goshay wassh naent
Á neshtag thiwi chálu ent Káderi o Emrán Hánay darnáyá cháragá ent Nazánán kayá gosht ke Wáju taw sóch eshiá byá pattáié kanén
Goshty Ennán eshiá masóch Eshán allam bechár o gósh dár
Dege yakkéá gosht Taw eshiá goshay Dáktar Wassh Thiwiá ham chárit Wasshay ni chárag bitag
Wassh chálu ent Aslam Bolaydaiá Bashir yá Zarkán jostá ent Má yakk gwandhén ótágéá neshtagén Lógay pézhgáhá diwán ent Métagay kollén janén mardén warná o kamásh koll neshtagant o Dáktar tráná ent Gal johd zemin zobán hambastagi o hamsannatiá gón bandók bayagay pant o sekéná diagá ent Báskáni jostáni passawán diagá ent
Gali jédhahé gissh o giwár kanagá ent Kojá na kojá yakk sor o poré allam kanagá ent Gón kollén shahidán hawár galay rahshóniá kanagá ent
Danigata kár sarjam naant Bázén káré kaptag bázén jédhahé gishwár kanagi ent Bale Bacchuá kay jawáb kot kant Hamé sahtá kayt goshit Abbi Sangatán ólák jádhi kortag pa Mastóngay rawagá
Dar kaptán mehray ráhá man
Chárán ke ráhesh band kotag
Har keshk o ráhá seng atant
Har jágah konthag sheng atant
Badwáh chiá béwár bant
Parchá mani ráhá gerant
Man rástiá démá barán
Har táb o résá pach kanán
Bárén koj ant rozhnáén del
Man sajjahén zendá wati áyáni shóházá barán
Sawgáté man nadri kanán
Annun dán róchá báz hast
Shap chón gwazit gón nálagán
Hamráh mani Hamráh mani
Byá hamdel o hamsetk bén
Nendag nabit ent rahsarán
Álam hazéntag rastarán
Panchén daryá tai hón bebant
Bale bér nabant mani Báláchay
Man Alláh Nezar Wáhed Kambar
Kanán jang man gón taw sad sálá
May hón shalant kandil balant
May wáb nabantén bémáná
Sará bastag kapan pa mátén watan
Mani dhéhay shahidán datag ján
Maná Háled shahiday hónay kasam
Gerán bérán tai man matén watan
Má Hálek Gol án gón bél o yalán
Wati mátén zeminay pásdár án
É máhekánén shapay shárá yád kant donyá
Baré tará o baré márá yád kant donyá
Ganókián cha gesar bitagén haláhóshi
Sapar mosáperay kerdárá yád kant donyá
Bahesht beheshtá hamá dróshomay habar bitag
Baré baré á gonáhkárá yád kant donyá
Merán ke balkén maná rand bit dege rangé
Begenday wáhagay bestárá yád kant donyá
Edá na darday cherágé na mehray mahkáné
Delá shamósh ke á zárá yád kant donyá
Dast berasit dege donyáé pa taw addh kanán
Kóhán srimmag kanán nilbómén zerán waddh kanán
Yá ke gón wazhdeliá taigá sharidár bán yá
Anchósh wat bár án tará ham cha gamán baddh kanán
Washnayatkáni shegán trond ant bale pa taigi
Ér barán kocchal o májinán delá dhaddh kanán
Na maná deljamén ólák o na áp o tóshag
Menzelon dur ent mahlaigá chen o laddh kanán
Hanolay háterá chár gál padá per bastag
Gál o goptár kojá anchósh gaddh o waddh kanán
Dar begisshán wáhagay trondén ger o bandán chetawr
Ahd o ekrár o hazári kawl o sawgendán chetawr
Béwasén zendá agán gah kot maná dargwaz bekan
Róché sad bar proshtagén ahdán tai nedán chetawr
Chamm mani bérók butant ráhay bázén cháragá
Ni agán káay mani didag tará gendán chetawr
Tránaget é sestagén delbanday bandókon kotag
Tai zahirán cha wati shummén delá sendán chetawr
Hir dant ent shap jetáiay chó margay préshtagá
Bé tai óstá man saggán zenday gawrgendán chetawr
Móh nadant tránag jagarsendén ke delgóshé kanán
Shahd o shirén jawr o tahlén gál per bandán chetawr
Washnayatkáni radén kár ant saron rahn ent angat
Tán namókány mayári chóthawán randán chetawr
Wazhdelén bárig bortant Hánolá gón wat Sayad
Grétagén chamm o lagatmálén delé kandán chetawr
Shahkawr ke daryá nósh kanant
Bant mast o malár tansárén neheng
Lépár o patár págás rawant
Lidháni katár shimmósh warant
Gókén shamóshant rahbandán
Jangáni hawass pilláni shahár
Shahmát mazári hankénán
Béráni badal bándát bayant
Bándát pa kassá kalp nabant
Sartallá rodant hónáni bahár
Ahug charant óstáni ladá
Estár balant ommétay padá
Ganjáni hazánag bant ábád
Sar bant gachal syahmáráni
Sháhin ke wahdé hinzh kanant
Dar káyant chamm hukkáni badén
Róbáh o shagál hóndhán merant
Sawdá pa sarán táwán kapant
Rah bahr nabit dozzán pa tachag
Málwár nabant máldár kadi
Bémozz nabant oppár kadi
Bébramsh nabant sahdár kadi
É ráh kojá bit bémenzel
Tán sénag bant drikkókén del
Jostáni jawábá lóthén má
Drostáni jawábá lóthén má
Drostáni hesábá lóthén má
Chawláni tayábá lóthén má
Ájuiay wábá lóthén má
Róch shot o máh shotant
Mohkamén sál shotant
Pollén emróz nashot
May gal o bál shotant
Tróngalén arsán nagwart
Del shepén tirán nasopt
Góragén kollay wadhálán
May sar o mál shotant
Majles o dawr Balóchig
Shirkenén gapp o habar
Jallak o chahr o gedán
Gwaptagén shál shotant
Chákaray zór o tayári
Hánolay hiskárag
Rand cha Shayhá é jahán
Mehray pahwál shotant
Ezzat o Jám shotant
Shot asilén Pázol
Labz o goptár o bayán
Gál o sargál shotant
Gend o nend dósti o bráti
Hóri o hórén tepák
Shakkalén drót o salám
Hál o ehwál shotant
Byá ke estárán jatag poll mán shapay giwárá
Máhekáná chó wati ápe rawán shengéntag
É tai mahparay shanzag chó samin meskéná
Taw nazánay ke che driné mán delán shengéntag
Chandé kassáná pa bechkandag o némchammi o náz
Chandé kassáná pa borwánay kamán shengéntag
Kay dará rawt marawt gwádhag o pollán pa sawád
Márá poldap é tai bu o bosán shengéntag
Yakk Átá Shádé naent drégatén butén yakké
Tai dhillá é jahánáni jahán shengéntag
Bopósh dóday borkahá chó Shadri ent o chó Shari
Bechár Balóchi zahgé ay tará pa ayb ent sardari
Taw karnay bist o yakkomi mosáperán gesar bobu
Rang o bráh o dróshomán zamánagá cha dar bobu
Taw báz wantag sógah ay man yakk nábezánté án
Manárá pa taw shát nabit hamé setárahén sari
Chó bit brahdár tai dastá kallig o kapát
Sártén rék o sekay kánigán bekan taw yát
Sayl bekan é kohbonay potrunk o dáz o zámorán
Kodratán é dátagén hodáay Maryamén pari
Sáz kant thelluán dóday delbarén ramag
Del galá cha gark jant wassh bit may damag
Sabáhán wábá pád kant pollén hinzakay tawár
Byá cha sálá párigén washter ent embari
Mohkamén kaláté ay tors o bimm dáray taw
Kohmazári shérén brátéay gohár ay taw
Gósh bedár ché goshit Bozur pant o nasiatán
Jetá ent dawray sháerán é Mirjánay sháeri
Begend kesmatá mani
Bechár kodratá mani
Che rangén sohl o trán kant
Che dhawlén gapp bayán kant
Pa hakkay háterá wati
Zeminá ázmán kant
Sharáb bárén wárt nawárt
Padá ón tattarán kant
É kóhsár o dhák o dhann
É bág o kahchar o chaman
Gwazant máh o sál o san
Azáb o bazzagén watan
Wati delá man rájay yakk baláhén mehrwáné án
Wati delá man gongéay nagoshtagén zobáné án
Wati delá man golzeminay yakk bolandén ázmáné án
Man belly piriay hazárpándén menzelán cha gwastagán
Bale chó áloku man angatá narostagán
Man ché goshán o dar bárán
Kojá rawán o dam barán
Man o Golám o Shér yakkén markabá sawár atén
Má sakkiáni yár atén
Moniray kessahá makan
Moniray kessahá makan
Gón béwapáén chashmaká
Gón béryáén tasbiá
Monir chincho bazzag ent
Man ché goshán Man ché goshán
Zamánagá hazár pand borretag bale dán angatá hamá wadh ent
Zamánagárá kai gelag per ent zamánagá
Zamánagárá jost o pors kay bekant
Zamánagárá ars o pors kay bekant
Moniray kessahá makan
Mani delay nagoshtagén é goshtenán delá makan
É kessahán delá makan
É ráh báz moshkol ent
Watá gón hecch gelah makan
É jang gón zamánagá shobén o chahr o tahr kant
É jang márá hór kant é jang márá bahr kant
É jang nagdén mósomán cha mósomán zebahr kant
É jang dán kyámatá hamé wadhá rawán kant
Ke márá báz pand borragi ent angatá watan
Ke márá golzeminá nendagi ent angatá watan
Watan watan watan watan
É hón pa taw hecch naant
É ars pa taw házer ant
É ástáptagén badan tai gamáni mennat ent
É shayr o gál o gapp o trán
É labz goshten o bayán
É golzemin é ázmán
É sháhegánén dhák o dhann
Baheshtgónagén chaman
Má anchó wat pa dém wáb wábéá nageptagant
É bébaháén ták o pann
É kóh o kahchar o daman
É zer ke kerdagár kant
Gón chawlán hirr o hár kant
Hodáay yakk nadátagén hesábéá nageptagant
Esháni poshtá hónay yakk morádbátén kessahé
Balóch kodratá gón mayl kant chó ke zahgéá
Balóch taháriá gón jang kant modám chó cherágéá
Chedá naent
Balóch marzbómay yakk mojjati mosáperé
Dadhiay Kóth kawray del mán jolgahén Karáchiá
Lyáriay gathar maná chó sáhay paymá dóst bant
Man o Golám o Shér yakkén markabá sawár atén
Moniray kessahá makan
Saádatén Mári taw anga zendag ay namortagay
Zarinah bárén tángor ent
É marzbómay háterá medhán bón merón rawón
Merán yá ke dozhmená koshán bón rawón
Dán sáhay sáz rawt o kayt
Má goshtenán goshán bón
Kaláshay démá Dhádhari palitagán medhán bón
Cha Kóhalu dán Cháhbár
É jang kerdagár kant
Hazinagán bahá makan
Zamánagán tahá koshit
É jang barjám ent modám
Dán sáhay goddhi simsarán
Dán omray rand o ásarán
É jang tahná yakk Balóchay golzeminay jang naent
É jang tahná may kesás o kayl o pársang naent
É jang dán hesábay róchá káem ent o dáem ent
É jang tamám káenát é arsh o korsh hór bant
Edá gón zendagiá margay hast o nést tór bant
Baré baré medhay pedhá tawán ham lagór bant
Begend Kázi possagá gón nárawáén kessagá
Che rangá bahr o báng bant deláni mehr o sangati
Che rangá jatth o wáng bant gón Chákaray nezóriá
Baré baré man Kambará gón ráhá mán gisshetán
É kawr abbá bárt tará é kawr abbá bárt tará
Bale pa man ajab naent ke angatá nabortagy
Delá cha mátén sarzeminay hákay gam nazortagy
Seláhband butagán pa sardhagáray háterá
Man o Golám o Shér yakkén markabá sawár atén
Moniray kessahá makan
É hón ke zamánagá may dámoná shaléntagant
É hónay kessahá makan
É hón chó ke henniá may andará rajéntagant
É hónay kessahá makan
Balóchay zagrén hón zendagiay dámoná kapant
Balóchay nagdén gál bandagiay dámoná kapant
Man o Golám o Shér yakkén markabá sawár atén
Moniray kessahá makan
Má koll cha róch bondará
Balóchay dardwár atén
Gesar cha jenday sáhegá
Má rozhnay rázdár atén
Lagóray marg o zend ché
Nezóray pád o pand ché
Abayd cha é bondará
May zendagi may jend ché
Delá man chón zort bán cha pollén hambalán wati
Che paym man shamosht bán shahidén gangalán wati
É ráh dán rawán kant
É sáh ham rawán kant
É ájuiay kárawán wati moráday menzelá hamé wadhá rawán kant
Taniga báz pand borragi ent márá hamsapar
Taniga bázén chapp o chóth may ráhay démá bánth bant
Taniga man namortagán
Taniga dam na bortagán
Darday názorkén kárché delá laggetag
Eshkay sawdáyá dasté maná laggetag
Wahday gwargendán márá kotag tahzadag
Bitagén chest latth ón sará laggetag
Sraptagén gwádhagáni hodá páspán
Konthagé kórén chammay tahá laggetag
Taw gón pollén kehébán chedá gwastagay
Márá purah baheshtay hawá laggetag
Del tanigah hamá thapp o thórán kodit
Tai hamok gappy tiray wadhá laggetag
Ájezá bell ganóké ganóké ganók
Grétagy grétagy kandagá laggetag
Darday názorkén kárché delá laggetag
Eshkay sawdáyá dasté maná laggetag
Wahday gwargendán márá kotag tahzadag
Bitagén chest latth ón sará laggetag
Sraptagén gwádhagáni hodá páspán
Konthagé kórén chammay tahá laggetag
Taw gón pollén kehébán chedá gwastagay
Márá purah baheshtay hawá laggetag
Del tanigah hamá thapp o thórán kodit
Tai hamok gappy tiray wadhá laggetag
Ájezá bell ganóké ganóké ganók
Grétagy grétagy kandagá laggetag
Ázmánk Golám Habar Kanag Lóthit
Ázmáná áp rechagá ent…
Áiá mani chammáni tahá cháret gosht
Áp narechagá ent hawr buagá ent…
Man wati dastay ketáb ér kot o darigá dhann cháret
Godhá hawrá áp narechit
Áiá jost kot Man hecch nagosht á ham darigay kerrá atk óshtát
Ázmán parchá gendag nabit…
Golám ché zánant…
Man padá wati ketáb chest kot
Yakk anágah áiá darigay pardah bastant Kóthi tahár but o áiá layth rók nakot o shot Darwázag áiá sakká jatagat…Bale sahté nagwast á padá atk
Taw pardah padá pach kotant…
Haw… Kóthi tahár at…
Layth chiá rók nakot…
O áiá layth rók kot o pardah bastant Kóthi hamá paymá bé trekk o tawár at
Mani ták léthénag o áiay sáhay tawár bass áyagá at
Taw habar chiá nakanay …
Hamé sahtá maná gomán but ke hawrá bass kot Man zut zutá pardah pach kotant Dhanná tahár at Lógáni layth o proshtagén sáhegáni jang at Hawrá goshay dam bortagat bale angat tramp at… Man bechkandet
Taw chiá kandagá ay
Sharr ent hawr angat hast ent…
O á yakk randé padá delgrán at bale é bari na pardahy kár dásht na darwázagy dast jat o nayke kóthiá dhann shot Bass áiá habar nakot o hardénke á tawárá cha kapt dán man zánt ke á ach man delgrán ent o padá áiá ketábé chest kot o áort mani kashay korshiay sará nesht
Ché wánagá ay…
Man jost kot
Wánagá naán cháragá án…
Áiá passaw dát…
Ché cháragá ay…
Nagoshán gón…
Áiay é passawá maná habakkah kot O padá man áiay dastay ketáb pach gept Á mortagén bálué at ke koneri tákáni kerrá dér ent hoshk butagat Maná yád naat ke man kadi ér kotagat o man nazánt ke parchá ér kotagat
Genday man bálué bebán…
Áiá ketábay saray báluay bánzol wassh wasshá latártant o gosht
Sharr ent dastéá kapay ketábéá band bay
Taw godhá á ketábá wánay…
Man hecch nagosht…Tawár goshay mortagat Kóthi cha bramsh o chedhekkahá kaptagat
Á báluá dazgatth at o man ketábá
Hamé sahtán gwát goshay sardter but Darigá áókén gwátá áiay goshán bál dát o padá á at… Kóthi at Jenekk azáb ant á jenekk gandater ke goshánáni dombá kaptagant
Taw pa goshánéá watá kosht o ér kot…
O taw pa ketábéá maná…
O padá kassá gapp najat… Kassá ham… Mermeránkén layth at Gwát o áiay goshán at Ketáb gón báluá bárén kojá shotagat man nadist Man chamm pa ketábay shóházá shánk dayag lóthetant ke hawrá ér dát Áiá goshán yalah dát o man shóház wayl kot
Hawrá goshay habar wártag Bégáhayg ent bass nakant Áiá cha darigá dhann kotagén wati dast tahá áortant Áiay dráhén dast dán mangalikán tarr butagatant
Taw habar chiá nakanay
Golám ché bogoshant
Hawr kadi bass kant
Golám ché zánt…
Hecch mazán Golám hecch mazánátant
Áiá padá wati doén dast cha darigá dhannn dáshtant Hawr áiay dastáni sará gwáragá at Lakirán ménagá at Dastay keshká tachk kanagá at
Taw watárá golám chiá goshay
Man abakkah bitán Ketáb man thébalay sará ér kot Hamé sahtán maná segréthay talab but bale párkith hálig at O á wadárá at ke man chizzé goshán bale man dist hawr trond at… Trampáni katárán bastagat Sarkáray bayrak sarjamá tarr butagat bale angat óshtátagat… Sepáhig atant Mardom atant… Darwázag atant o tarr o mántarráni jangalé at Bethekk mán ladá ér nakapit Lad syáh o tahár ent Golámá che kár ent Maná may bázáray Balóchok gir atk o padá man modámay dhawlá golámé bután o hecch nagosht
Shomá bándá rawagá et
Man anágah jost kot
Golám habar nazánt Golám habar kot nakant bale golám zánt ke man bándá rawagá án Áiá bechkandet
Man hecch nagosht Shap goshay tahte rawáná sawár at Man sahi nabután ke kadi bámá dar dast jat Kadi rasetagat Kadi róch butagat bale man sahi án á hamesh ent sahté bit ke shotagat Bale rawagá sári á mani kerrá atkagat… Gappy najat Pardahy kár nadáshtant Bass bé trekk o tawárá hoshkén báluy bort gón
Koneri ták o ketáb angat mani kabáthá hamá dhawl ér ant…
O cha hamá róchá rand nazánán chiá may lógáni sará hardénke shapá hawr gwárit maná gomán bit darigá dhann do dast hawray sará ent tramp dastáni delá kapagá ant dastay likrandán tachagá ant o mizzán mizzáná mangalikán dast janagá ant hamé sahtá maná gir kayt áiá goshtagat
Taw habar chiá nakanay…
O padá hawr shap o man… sayén nendén jédhén ke má habar chiá nakanén…Golám habar parchá nakanant
Anágahá gerók jant Shap bazter bit o man bé trekk o tawárá koneri tákán hawray sará ér kanán
Hamé ás ent hamráhiá kass nést
Man o taw é tahnáiá kass nést
Shap ent chárdah máh ent o man jangalá
Begendit é zébáiá kass nést
Wati zedd o kénag wati bass aná
Charéshán abayd áiá kass nést
Mani chapp o chágerdá har wahd taw ay
Maná bé taw donyáiá kass nést
Sharáb sharterén dóst ent Ershád may
Dege kass may hamráhiá kass nést
Dege hecch gapp pa gappá sar nayatkag
Ke wádah dátagy delbar nayatkag
Dar atkag del hazár randá padá ham
Delá cha dard mehray dar nayatkag
Mani kotthá bebit mahgónagay sar
Choshén wasshén damán hejbar nayatkag
É diwán ent pakir o áshekáni
Nakortag mehrabáná sharr nayatkag
Shapárá zántag dán wahdi panáhé
Ke démá zolp tai delbar nayatkag
Delay dardáni Kázi mennawár án
É dánái pa simm o zarr nayatkag
Man Názorkén hayáléay wáhond atán bale chágerdá maná anchosh kot ke man wati názorkén hayál zort o zeminá kall kot o harróch hamé jágahá man ars rétk
Mani názorkén hayál rost o nehálé but É nehál man gón arsán ródént Nehál rodán but o sawlén drachké but Drachkay sáheg sakk wassh o sárt at É drachkay chéray nendagá goshay mani arwáhá táhir raset Mani kandag o gréwag gapp o diwán gón hamé drachká atant Maná anchó gomán but ke drachk maná sarpad bayagá ent o mani gappán pahmagá ent Man wati harch hayálé drachkay sháháni sará nebisán kot Harróch yakk dardé man nebeshtah kot Drachká pa galé mani dard watig kotant o rodán but Drachk gón man sakk mehrwán at pameshká man drachkay nám kotagat Mehrwán
Drachk sakk baz at o práh o sháhegán at Har sabáh shántol o kapót drachkay sará gón wasshén tawárá kuku kanagá atant Drachk wadh wadhén morgáni hankén at Drachkay tah o tók cha morgi koduá porr at É morg maná chó sáhá dóst atant Bénamageskán é drachkay sará bénag bastagat Drachk purah bázáré at Maná é drachk anchó dóst at ke man wati tarr o táb dhannay dar áyag drost yal kotagatant Zemestáná é drachk mani górichay panáh at o garmágá lewáray Drachká ham anchó gón man ádat kotagat ke bé maná pa mani chammán goshay molur at Man pameshká drachk tahná nakot
Wahd hamé wadhá gwazán at Zendagi goshay tachán at o drachk róch pa róch borz rawán at
Moddaté gwast Drachk sakk borz shot anchó borz ke drachkay sáheg jahlá nayatk Drachkay ták cha man dir bitant Gón drachkay borz rawagá drachkay sáheg shot o maná róchá gept Man drachkay sháh o lambán narasetán Mani nebeshtagén hayál cha maná sakk dir shotant o man dobar padá drachkay sháháni sará hecch nebeshtah kot nakot Mani zemestán sakk sárt bitant o garmágay lewárán maná sótk Kapót o shántoláni kuku man cha dirá ham naeshkotant
Padá man wati tránag borzén drachkay boná kall kotant
Chón gwast tai é gránén sapar taw bárén mosáper ché distag
Má dist edá diwál na dar taw bárén mosáper ché distag
Ótág sedán ant óstáni taw hál nageptag dóstáni
Kágad na koloh kásed na napar taw bárén mosáper ché distag
Má hakkay zahmén ráh distag má drógay rókén máh distag
Má shayr kotag har rástén habar taw bárén ché distag
Man mast kotag é koll emróz bé chang o rabáb bé sáz o soróz
Ché bitag bárén tai ásar taw bárén mosáper ché distag
Má pollán twáné bakshátag bégwáhán nesháné bakshátag
Má áp kotag har kóhén jagar taw bárén mosáper ché distag
É del gón zahirán kabr kotag hecchi ke nabutag sabr kotag
Nehádiá shotag may pekr o honar taw bárén mosáper ché distag
Bé rasm o rawáj o dód shotén har paym zemin at ród shotén
Médhént modám má seng o sar taw bárén mosáper ché distag
Dán kuchagán ásé balit taw zendag ay
Dán borzá estálé chamit taw zendag ay
Dán bolbolé porsig bit taw zendag ay
Dán jangalá áské hazit taw zendag ay
Dán ásomi pollé srapit taw zendag ay
Dán kohsarán grandé kapit taw zendag ay
Dán bazgaré pátán gwapit taw zendag ay
Dán shwánagé méshán zarit taw zendag ay
Dán Rendi diwáné jamit taw zendag ay
Dán kawl o ekráré thahit taw zendag ay
Dán ásheké arsán shalit taw zendag ay
Dán sháeré shayrán goshit taw zendag ay
Dán róch gardeshtán gwazit taw zendag ay
Dán shap gón wábán enserit taw zendag ay
Kambar namirán ent azal
Kambar chó Boláná boland
Kambar mazárkóhén jagar
Kambar gón sench o zánagá
Rájdaptaray damkán wadag
Kambar sagáráni badal
Kambar taláráni sapar
Gón johd mehr o mahrami
Kambar tai Alborz bit
Yá Gwáderay nilbómén zer
Yá Chágiay thappigén del
Yá mádaray arsigén chamm
Yá Yásaminay hónay tramp
Báláchay Górgéjén sar
Biráni sohrén sangarán
Yá Kalmatay Hammal bebit
Dád Sháhá Bamposhtay padá
Zendag bedárit gédiá
Chó Kéchay mayárjallén kahir
Sáheg samárit bazzagán
Wár o lagatmálén sarán
Arsán gón polkán kaptagén
Kórén darig o kóthián
Rozhnay sabáh
Estálay bám
Dáem rawán
Dáem rawán
Hejbar najallit kárawán
Dánke azal barjam modám
Á Kambarén johday rawán
Márá zébáiay bangáni malárán geptag
Jágahé sáz sawásán gón may mán adhant
Jágahé rang may dámonay lambá dárant
Chamm keshkáni damáné agan pa má bekapant
Káyant tai mahparay pécháni tahá chér bayant
Márá zébáiay bangáni malárán geptag
Labz shap kaptagén é halkay mawáláni wadhá
Ach watá dur rawant o watá shóház kanant
Jédhagán proshtagén darpé wati hankén kotag
Dur óshtátagén góyák nedárah chárit
Márá zébáiay bangáni malárán geptag
Kad zamánag tai dócháni wadhá zébá bit
Bégahay nód tai zolpáni salámá byáant
Gwát harróch besendit wati kawshi táé
Pa tai bu o bosán ján o gobárán bomoshit
Márá déwanagén chágerday hazánag gón ent
Wahdá dast bastag o sar jahl kotag óshtátag
Marchi cha durá gedáré má watá maym kotag
Márá zébáiay bangáni malárán geptag
Daryá gégán kanán ent tai krám o dábán
Mani donyá mani arsáni wadhá roshná ent
Nód sáchánén tai hambu o meskén ahd ant
Kángadhawáni wadhá ásheki zaipén dwá ant
Rahsar o damkán goshay bál dátagant zahgán
Pád ázmánay sará ant o zeminá chárén
Márá zébáiay bangáni malárán geptag
Taw sohbá wábá pád káay eskólá raway Eskólá tará chotthiay wadár ent Taw chotthi kanay lógá raway
Taw hóthalá pattáiá raway Laybá ay garmay wadárá ay Garmá sobáregá lógá raway
Taw mazduriá ay taw dokkánéá ay taw dhéwaré ay… magrabá lógay rawagay wadárá ay
Taw sayl o gardéá dar káay sapará ay wátarriay wadárá ay Á róch ke watarriayg bit taw sakk gal ay
Taw do sálá waláetán kárá ay É doén sálán kárá ay o wadárá ay Á róch ke tai theketh ent á shapá tará wáb nayayt galá Bale taw dar byáay o padá wátarriá béhál bekanay boraway boraway marasay má bárén kadi lógá rawén
Ali Parwáz diwánay járchén ent Hásén mehmán Dr Hanip Sharip ent o págwájah Wáhed Shóház Jágah Wádi Hawz ent
Diwáná Ahmad Abdálá may Petthókay sháer Jamil Didáray ketáb pa baháyá gón ant
Táj Balóchá Góldhlip segréthá sutth pa sutth kotagat Man gosht Táj gásléthá dawr day gón Á hayrán but Man padá gosht ke laythará mani némagá shánk day gón ke wati segréthá rók kanán Á kandagá lagget ke gásléth
Manzur Besmel Nazir Náseray anchó kashá neshtagat ke mardomá gosht áiay nomásag ent
Háled Tagráni Monir Tagráni Ali Ján Dád Hamid Dardig Besmel Ali Parwáz o Mahmad Didagá shayr want Nazir Náserá chárbandé want o wati do náwalay sará gapp jat
Hásel Nurá sawgend wártagat ke shayr nawánán Sangatán báz mennat kot Áiá záná paysalah kotagat ke shayr nachalit
Pasht kapt hásén mehmán Dr Hanip Sharip Áiá do randá wati rástén dast wati midáni tahá bort o áort Balkén palsapi gapp etant Má sarpad nabitén ke dáktará ché gosht Wáhed Shóházay shayray wánagá rand diwán kotthet
Batth árag bitant Man yappaymá Hanipay némagá cháragá etán ke gapp palsapi jant balkén batthán ón palsapiáni dhawlá wárt Chárán ennán á may molki mardománi rangá batth waragá ent
Ahmad Abdálá gosht bale yakk ryálé kamm ent Anágahá Nazir Náserá gosht man wati ryál tará dátag Man gosht Abdál É Náser ent É tará hamedá kall kant taw sahi ón nabay Sangat shoru bitant kandagá Ahmad Abdálá padá gón Nazir Náserá gosht tai kissagá zánán kadi ryál dar atkag ke anni dar kayt
Moshkwárén sháhiné róchkóragén goggu drost yakk hesábá ant
Wájahay gesay mendhok gozhnagay daray gollu drost yakk hesábá ant
Bánkalénk o gandim ant yá ke kóhalén máké yá ke kallarén ápeshk
Jósh dátagén pendhál lahdh dátagén álu drost yakk hesábá ant
Syásatay habar ke bit nést majál kasséá drost butthay chérá ant
Kór bit yá karré kánthi bit yá kotthu drost yakk hesábá ant
Anchó mán sherdéntag márá é gathargandán ke damukah ent harkas
Gitt bit yá pupu mess bit yá susu drost yakk hesábá ant
Gapp enkelábiay kár o kerd jangólay thahk o thók dalláray
Bésarén batháku ant hoshkén ások o dudu drost yakk hesábá ant
Yakké pithiái ent yakké Englesh thichar yakké bit hedhmásthar
Yakk bachakké wánókén yakké dhall yá boddu drost yakk hesábá ant
Kassá kassi dard delá nést goshtag man
Shahrá mardom nést wapá nést goshtag man
Man chó goshtag ázmáné hast ent sabzén
Ódá bárén hast hodá nést goshtag man
Jangal dráhén bázár ant gár ant jangal
Shahrá hecchi áb o hawá nést goshtag man
Tai bechkandán dráhén tahári rók kotag
Chónáiá máh edá nést goshtag man
Tai yátáni donyáyá ábád án man
Marchán hecchay hósh maná nést goshtag man
Bass dóstáni gapp ant chó dhangá tawrant
Ástunká hecch már tahá nést goshtag man
Ershád Parwáz nazzikiá dér nakant
É mardá gón kassá gellah nést goshtag man
Hamá ke wáhagáni rázdár atant kojá shotant
Hamá ke may deláni dardwár atant kojá shotant
Nakortagesh gón hecchkasá kadi zamángay gelag
Hamá ke gón tawárá bétawár atant kojá shotant
Hamá ke mehray jolgomén zerá nabutagant paná
Hamá ke bésharábá ham homár atant kojá shotant
Hamá ke jambarán hawár gón pollán hamnashin atant
Hamá ke gwátay markabá sawár atant kojá shotant
Hamá ke áhán móré ham nakortag cha watá shezár
Hamá ke wat wati sará tayár atant kojá shotant
Hamá ke bahr bahr atant wati tahnáiay tahá
Hamá ke yakkay dróshomá hazár atant kojá shotant
Má doá wánagá atén Yakk róché ostádá wájah Monirá gosht Man josté kanán Hamá ke zánt dastá chest bekant agan nazánt o chest kant chámpathé wárt Jost esh ent ke má ginná tahá barén kojám gays hóná rawt
Siay tahá chárá dast chest kot Morád Jáná Belárá Hammalá o Man Wájah Monirá awalsará Belár pád kot Belárá gosht Kárban dháiáksáidh CO2
Maná kandag atk bale wájahay torsá nakandet Wájahá cha Hammalá jost kot Áiá ón gosht Kárban dháiáksáidh
Padá wájahá Morád Ján pád kot Morád Jáná mokket o mokket o gosht Á…ák…si…si…jan
Padá mani bárig atk Man gosht Áksijan
Wájahá gosht Roksár o Morád Ján Shomay passaw rást ant Shomá byáet o Belár o Hammalá chámpathé chámpathé bejanet
Morád Jáná damáná shot o áháná chámpath jat chiáke Belár o Hammalá yakkashá Morád Jánay mokkagáni gégán gept
Maná bazzag but Man gosht Man najanánesh
Wájahá gosht Agan tawesh najanay godhá Hammal o Belárá parmáyán bellé tará chámpath janant
Godhá man ón pád atkán o doénáná chámpathé chámpathé jat Wájahá gón Belár o Hammalá gosht Borawet benendet bale áksijaná yád kanet
Belárá wár wárá gosht Ásiján yád bit nabit chámpath yád bit
Maná syáhén kóthé gwará ent o kárgeséá neshtagán Yakké atk áiá maná gosht ke kammo wadár kan May dhárekthar annun kayt
Man jost kot Shomay dhárekthar koj ent
Áiá gosht Dhanná segréthay kasshagá shotag Bass pédák ent
Á shot…
Mani chamm diwálay démá thangetagén paynthengá kaptant ke áiay tahá yakk kamáshé rékéay sará óshtátag o daryáay némagá cháragá ent Á daryáyá anchó cháragá ent goshay záná áiá wati zendagiá daryá nadistag Man gosht ke pád káyán rawán paynthengá nazziká chárán Anchó mardé atk Cha áiay pocch o póshákán zánag bayagá at ke á ancháén mardomé naent
Man áiay démá pád atkán Áiá maná goláésh kot Mardá gosht borén Man áiay hamráh bután Man o á lepthéá swár butén borzá shotén Áiá maná gosht ke É mani záti edárah ent Man chágerday gehteriay háterá kárá án bale mani edárahay sará kazáé kaptag
Man jost kot Chónén kazáé
Áiá passah dát Shash máh ent ke man wati dazgatthiáni sawabá edárah wahd dát nakotag o edá nayatkagán Nun ke man wátarr kotag ta mani edárahay drostén kampyutharáni láp porr ant Man hayrán án ke nun é kampyutharán chón bekanán Maná anchén mardomé lóthit ke é kampyutharáni chokkán dawr bedant
Man gosht Man kampyutharay kárá nazánán o choshén kár ham man hechbar nakotag
Áiá anchó pa ajakkahi mani némagá cháret o gosht Godhá taw edá chiá atkagay
Man gosht Maná yakkéá goshtag ke é edárah wáb bahá kant Man edá wábéay geragá atkagán
Mani é gappá gón mardá wati lonth gatth pátkant o dast péshániá bort Padá darráénty Hán taw geráké ay
Man gosht Haw
Má padá jahlá ér kaptén Hamá pésarigén jáhá atkén ke man edárahay dhárektharay wadár kotagat
Payntheng hamá jáhá thangetagat bale nun áiay tahá kamásh o daryáay aksay jáhá kasánén chokké at ke espétén apséá swár at o mani némagá anchó cháragá at goshay záná maná pajjáh áragá ent
Ták tárikay kanag butant padá ludhay mayár
Jár ent ludháni hamé danz ant ajab sáhegdár
O goshant anga wapáyáni watá wáhagdár
Poll cha konthagán tálán o jetá buán ant
Gósht o nákon watá sendán o jetá buán ant
Bágpán dur cha dhagárán o jetá buán ant
Dalwat o mardom yakk paymá bahá buán ant
Rózhnáén ke cherág ant sará sóchán ant
Drégatén Hammalá hamráh mabutén bázén
Drégatén harkasá Sokrátay jagar mán butén
Dóstiay Mazdak o Kabbádé mabutén zendag
Drégatén harkaséá rástiay armán butén
Sáhay sang rástiay sháhémay tahá grán naent
Ás wati o ges wati seng wati o sar wati
Zaymén delá kojá barán tir wati jagar wati
Kénag o kastay jambar ent napt shalit o hár kant
Wáay gedánay neshtagén gwátá kanay separ wati
Áhen pa ás móm bit áp nabit del tai
Oo mani mehray washnayatk Byá wáhagán bebar wati
Sit pa jang shakkal ent wat pa watay badal naent
Rostomay syáliá maraw gorzá makan gazar wati
Muláay shahjuá begend gir ár tall o tázián
Chákaray hárén góromá malletag kahchar wati
Byá pa zeminay ákebat kóhén sarán kanán katár
Dozhmenay hawrá mán sará hár kotag honar wati
Del ke sochit agán Atá shirkenén gál zahr bant
Má tai hayálay sáheg án márá malék dar wati
Séthé án garibé án na háné án
Dapé moshók beday maná Patháné án
Man goshtagat sharrén reshwaté rasit
Á atkagat gón sardén cháh o pánián
Taw gongé ay man chacché án mazah bezir
Taw ché kanay shawkén dóst o jánián
Pet tai dáktará ke batthá band kotag
Tai mát grádit wárt beryánián
Man Tárek marchán bellé Mashkatigé án
Bale manárá dóst bit Pisshokánián
Oshteré peryát kant
Ay Hodá
Ay monsepén parwardegár
Ay hastiay sázay soráni rázdár
Marchi káhwárén é góspondá pahel kan ay hodá
Ay hodá
Gón tará zári o peryát ent mani
Gón tará dazbandi o arz ent mani
Yakk o do jost ant maná passaw beday
Ay hodá
Chizzoké róch ent may bázárá ajabrangén sepáhig atkagant
Mát o shirmech pir o warná koshtagant
Koshtagant o brahnagá dawr dátagant
O dege chandé mayárjallén mazár
Dém pa bénámén dayáré bortagant
Kay bezánt á zendag ant ke mortagant
Ás dátantesh dráhén bázáray ges
Koddhok o kargin o pishband o gedán
Lóg o bán
Mál o maddhi drost gón wat bortagant báróthián
Tahná man gón panch o shash herr o jadhá pasht kaptagán
Jáh pa jáh menzel pa menzel sar janán
Hecch nagendán mehrwánén mardomé
Jonzetag bázár koll
Ay hodá
Ay monsepén parwardegár
Ay mehrabán
Ay hodá
Man hoshk o hayrán án ke bárén ché kanán
Ke hamé dhanni sepáhig nun mani shóházá lóg o métag ant
Borzá ázmáná trepant jangi goráb
Golzeminá thénk o thóp
Ay hodá
Ay hastiay sázay soráni rázdár
Parwardegár
Yakk o do jostay maná mókal beday
Man kojám kaympá seláhbandén sepáh hél dátagant
Man kojám bázár o bas bon dátagant
Man kojám Jarnélay ges bambé jatag
Man kojám milwájahay chokk dozzetag
Man kojám rélay therayk léthéntagant
Man kojám baynk lotthetag
Kár may chi ent
Wati wáhonday omray bandagi
Á ke harchi hokm kan má hamá paymá kanén
Oo tai bandah hapiz o alamán
Ay hodá shogr ent man ensáné naán
Shapá chárdah at Cha máhay tanakkén rozhná gédiay dráhén hasti jánshód at Sadu Káparokay sará wati nepádáni sará neshtagat Áiay sohrchakén mudán gwát shengénagá at o máhay rozhná cha áyáni tahá yakk jalashké wadi bayagá at Áiay tanakkén lonth larzagá atant o áiay arsá golgolén bádámién chamm máhá sakk atant Áiay espétén dém goshay morwáredi ápá gón shoshtagat Saduay surá marchi chár sál sarjam at Á máhá chárán o hayáláni bójigá swár at
Surá dah róch gwastagat Namrózay wizá halás bayagá at Áiá gón wati mátá gosht ke á nun darmolká narawt o Saduá yalah kot nakant
Mani cho kk Sadu lápé wa lóthit Edá ché hast
Pa delnakasshi o mátay bázén goshagán Namróz pa rawagá sádhi but Á shapá ón máhá chárdah at Á har do wati nepádáni sará neshtagatant Saduay shengén mahparán samáráná Namróz áiá goshagá at
Sadu mani poll Man bé taw darmolká barbád bán Ammáyá bogosh bellé Namróz hamedá ent hamedá kár kant
Saduá ón pa mehré á cháret o gosht
Ammá bale kojá pahmit Taw bale raway godhá wati rawagá pa áyag bekan
Rawagá pad har shap Namrózay pawn atk o Saduá pawn zort o tatk dhanná shot Namrózay mátá baré norondhet o baré kandet Dánke chár panch máh gwast Kamm kammá Namrózay pawn kamter bayán butant Rócháni badalá haptagáni sará padá begenday máhé yakk baré áiay pawn atk Sadu béchádh at bale Namrózay mátá á tassalá dát ke kár o kasabá ent bazzag gasi ent incho nun pawn kojá bit Á wahdi shomá nóksur butaget
Sáléá pad darmolká Namrózay sangaté atk Sadu abéd cha truay jostá áiay cháragá shot o josty kot ke Namróz chón ent pa man chizzé démy dátag ke ennán
Áiá sar jahl kot o passaw dát
Mani gohár Man ché bogoshán Namróz ódá gón sangat o jenekkán zawál ent Róché yakk jenekké áiay sangat bit o polity Man chincho sar o sój kotag Mani sar o sójáni sawabá marchán maná anchó ráhá gendit wati ráhá táb kant Mani wa del goshit chamé jenekkán yakké geptagy
Sadu pád atk o gréwáná lógá atk o dém pa chér kapt Chont róch o shap áiá warag dap najat Namrózay mát hamsáhegáni kerrá shot ke chokkay pawná bejanet o bedayet bale áiay lambar band at Hamokk róch Namrózay mátá bass Sadu tasallá dát o Saduá ach é tasalláyán chedo gésh grét Saduá hamokk shap nesht o jédhet ke é wadhén mehr kanókén Namrózá ché but
Enshapi ón á jédhagá at ke dán kad á máhay tanakkén rozhnay chérá éoká benendit o pa Namrózá bejédhit…
Dánke jal mán tai daryáén delá ách nabit
Pa tai bánórá golén tangahén pardách nabit
Barjamén Mangehén mardán gón bazén diwáné
Deljamén kár pa eshtápén tag o tách nabit
Abram o abadmi sassá o samá sechkán ant
Mojjati mangehay darwar tai wassách nabit
Zenday máhór agán labbay nehengán dertag
Pa bagay ámagén bandiky satar srách nabit
Dánke bóhériay ásá nasochit tangahén del
Hir o árip o gehén wáhagay ámách nabit
Dánke pa Sammián pédák nabit Dódáé
Pa tai Dódáyán kadi bérgerén Bálách nabit
Sohbatá ér makap rahgwazi siray dohlán
Marg o salónkiá tai cháp nabit nách nabit
Bóski bósag o shishárén samárán shárén
Bénasib bátay agán gón taw sagár mách nabit
Wáhagay angarán chó sótkag o por kortag
Ke Sayad mortag bale shódag o ardách nabit
Shishomén dhil o bolórén chamm tai
Gir kayt chédag maná hardam tai
Zendag án man chón tará béhál bán
Didagán dóst ent manárá gam tai
Lajj maken gón man bogosh rázán delay
Kenz byá démá man án mahram tai
Cha dapá dánké nakasshán gong bán
Gam maná belly koshit jahndam tai
Taw bolóthay pa taw donyá házer ent
É jawáni ham tai del ham tai
Andaray hálá Hodá gehter bezánt
Záherá gég ent Kázi gwam tai
Paré hálá golén yárá kanáént
Á dardáni sharidárá kanáént
Tahárén ruay sóchk o sózmáná
Maná rozwá mán bázárá kanáént
Cha dastá zahm pach gept kásagé dát
Pakiré Shay deshtárá kanáént
Dawáré nay watá bity nasibá
O rájy ham chó chamdárá kanáént
Tayár o bárag o borzkaddén bálád
Ke érjig ent gamay bárá kanáént
Badén chágerday thákór o shegánán
Zobán gongén mani hárá kanáent
Ay Sáher Tránagáni kwahnén hawpá
Mani rang chó halegdárá kanáént
Delgedán nendók mótké sar bekan
Gapp gappá jamburén áhé dar bekan
Nendagá naylant jagarborrén zahir
Dózahi bréjant delá yátáni tir
Lóg may zórákiay ásá bon ent
Proshtagant kóth o kalátén bádgir
Hargwará tóp o topangáni tawár
Hargwará názénk jant hónáni hár
Bolbolay alhán kassigi naent
Hormatá grét o zahiri zár jant
Cha wati dhéhay gamán kukkár jant
Talwasit o talwasit o talwasit
Ji mani bágáni bálu bazzagén
Rézetag názákén polláni gamá
Gir kárit krómagán gimortagén
Washbuán hajgén golábáni zarit
Man pa armáné delá jédhán wati
Gir kárán dhéhay sálónkén sarán
Ke watanmátay panáhá waptagant
Delá balén ke delá rók bit hazar cherág
Nabit róch é chakkásay shap pa chár cherág
Man mortagán pa tai mehray máhékánay nód
Mayár pa mani addirahá mayár cherág
Hodókay shahm hayáláni grand rozhnay rók
Cherág tán ke é kahrén shap ent tahár cherág
Bebit pa man anárkáni bám rakkay poll
Nabit márá mán lonjén shapán pakár cherág
Byá ke par taw zetag sáhkandanon omray
Shap ent hayátay namánit tán sahár cherág
Atá hamá ent mani rozhnáiay zendáp
Hamá ke rahsarán bit ásgwár cherág
Wasshián nósh kanant sakkiá gamwár nabant
Bél o dazbrádar o sangat gón kassá yár nabant
Gwátgerán borzén kalátáni beporset hálán
Ke gal o wazhdelén bárig kassi pádár nabant
Pa delay réshán tai shahdén habar zaymig ant
Chó nezór ant bale saggag tai goptár nabant
Randay margá mani tai nám o dapi sharr naent
Pa mani yakkén sará del cha gamán bár nabant
Agán bégwáh bebit wáhagay nám emrózá
Cha delá kárigén thappáni neshán gár nabant
Tai gwashten sar o chammán ant bale ché bekanán
Gón man dárag golén hambal mani oppár nabant
Hánolay tránagá béwár kotag bass kanán
Démterá gál mani hamred o kattár nabant
Chokk én Balócháni má chokk én Balócháni
May torsá zemin larzit may bimmá kalát jaksant
Má kóhi mazárchokk én má gollodh én shéráni
Chokk én Balócháni má chokk én Balócháni
Má kópag én pessáni má jámag én másáni
Má panjag én brátáni má lajj én goháráni
Chokk én Balócháni má chokk én Balócháni
Má nándeh o dádbaksh én má sardeh o námkassh én
Má hóni mayárjall én démá rawén béráni
Chokk én Balócháni má chokk én Balócháni
Má gayratay shir metkag mán sáhegá zahmáni
Hón petthit cha may chammán má kawm én shahidáni
Chokk én Balócháni má chokk én Balócháni
May hón zálur kárá kayt yakk róché may kawmay
Táwán nabant hejbar názénk may másáni
Chokk én Balócháni má chokk én Balócháni
Má posht én yatimáni láchár o garibáni
Zolmay hasárá próshén dawr nayayt padá zolmáni
Chokk én Balócháni má chokk én Balócháni
Chakkásén hazár randá tirán wati delbandá
Kawl ent tai parzendá gón góndhalán tiráni
Chokk én Balócháni má chokk én Balócháni
Chamrók ent Balóchestán námdárén Balócháni
Dargáh ent shahidán shahmókén sagáráni
Chokk én Balócháni má chokk én Balócháni
Taw darámad
Man darámad
Chákaray mádhi darámad
Mehr darámad
Eshk darámad
Shay Morid Háni darámad
Man kojá dar bort kanán
Darzobánén tai ketábá
Labz darámad gál darámad
Pegr o sassá darámad
Zend nun har rangá maná
Dant shobénag dóst tai
Dard darámad ars darámad
Kandag o bechkand darámad
Bahr o báng én má Balóch
Chó chiá har némagá
Thakk darámad ráj darámad
Zát o zoryát darámad
Dhiwáé baddhá kotag
Pa cherágáni gamán
Róch darámad shap darámad
Máh o estár darámad
Haw maná rabbá jatag
Pahr bastag tai sará man
Dróg darámad rást darámad
Wádah o sawgend darámad
Lálá dóshi báz grétag
Sargwapá singár nakot
Mesk darámad mehlab darámad
Mahpar o malgór darámad
Mádanén ráhá nabant gár
Menzelá rahgwaz shotant
Johd darámad ráh darámad
Golzeminay hák darámad
Shakkalén shahju tachant
Shép delá tráwal kant
Kóh darámad lóg darámad
Dasht o kuchag darámad
Marchán kárestán kotag hadh
Angaré pádá tachant
Dozz darámad páspán darámad
Málek o kárdár darámad
Yabbaré eshká padá Dád
Zahr wáréntag maná
Shahd darámad shir darámad
Shir o shillánch darámad
Mani delay kámraydhén bánok
Tai mohobbat ke jangay sáhá gón sáh kasshit
Goshay ke tirán tawár bastag chó mangalikká
O thóp o bambán tai páday pádinkay bramsh gón ent
Taw gendagá ay zemin hón ent
Tai mohobbat shahid butag
Yá bandijáhá bezán ke band ent
Máni delay kámraydhén bánok
Tai pann o mozwák ámadhán gón man keshk kasshán
Mohobbatá nókén námé dege dayán man
Lajj o nangá
Zobánay jangá
Zeminay jangá
Tai dóstá dóstigén sáh dátag
Bale mani kámraydhén bánok watan nadátag
Tai mehray goddhi ganóká
Pa taw é shayr bastag
Máná pahell kan ke zendagiá
Tará cha pésar zeminay wástá man sáh dátag watan nadátag
Hón arsay badal
Sárt oppárag ent
Del chó ásá bon ent
Dard gwárant chó abrestagén jambará
Gam chó birá srapant
Bam chó kóhá kapant
May morádáni pákén jabinay sará
Dur tahnáiay lonjén wayránagá
Máhekánén shapán
Rók bant o merant tránagáni cherág
Bramsh dant tai zahiráni kandilay watth
Tai hayáláni poll zerday bágá srapant
Gir káyant maná gwastagén wahd o pás
Zerday sardaptarán
Mehray kessah halás
Del sochit békesás
Omray ásar kayá zánt é rang bit
Del chó gomnámén sardáréá tang bit
Mehr ón pársang bit
Dósti pa bahá
Eshk pa sang bit
Dahray bázárá agl o delay jang bit
Zendagi tang bit
Bétawárá proshant
Wáhagáni kalát
Del hazár bahr bit
Zendagá márá naylant jagarborrén yát
Dambarant bél o brát
Chamm chó kawrá shalant
Gam chó ásá balant
Dóst o dozhmen gal ant
Óhay bézánagi
Wáay bécháragi
Zár pa rad kapag
Del sochit
Del sochit
Del sochit békesás
Mehray kessah halás
Dar á cha mani gesá taw mani zend azáb kortag Nazánán hamá
chónén shummén róché at ke man gón taw árós kort É dah sálay tahá
taw maná kojám wasshi dátag bogosh Jaty chapánthé padá lagaté
jaty á kapt Náshotén záh chó hár o hirrópá cha áiay dapá dar áyagá
atant Á chó botá latth o lagatáni chérá kaptagat bale cha áiay dapá opp
o abbawé dar nayatk É cha máhéá zyát at ke áiay ward o warák záh o
mosht o lagat at bale maróchi latthy sarbár at
Áiá zánt ke mani hamjwábi áiay zahray ásá chó gásathélá tézter kant
Badter ganók bit Jaty jaty tánke wat damy bort Latthy chagal dát tán
darwázagá shot pad tarret o atk Man wápasiá tará edá magendán
agan na cha man o gandag kass nést o cha darwázagá dar atk
Á dhagáray sará chó mordagá tachk at Áiay haddh o jánay band band cha
dardá proshagá at Áiá wati chamm nazz kortant Hamzah goshit taw
maná wasshi nadátag Áiay haddá wasshi chéá goshant Gón áiay
kahólá yakki o tepáki nánay dayag ropt o róp shosht o shód
mehmándári mehr o dósti man wati ján wár kortag bale áiárá ásudag
kanagay johdon kortag Bé áiay razáyá man wati mát o petay cháragá ham
nashotagán Hamzahay nezzá wasshiay kyás o kayló ché ent á wasshi
chéá goshit Áiá maná jat Albat gón Hodáyá kayá dast o dáwá hast
Padá áiá wati kasáni delá atk Waliá ke jat o áiá grét mátá áiay sar
bagalá kort o gosht Wali Tará gohár del bit Gohár gón taw pádár
nabit taw nazánay gohár tai gesá mehmáné Áiá mát goláésh kort o
gón áiay goshánay lambá wati chamm pahk kortant Goshty Ammá
Man tará abbáyá o Waliá naylán o dege jágaha narawán Mátá á
bagalá kort o sar chokket
Wahday gwazagá dér nalagget goshant jenekk chó keshárá ent zutt
rodit Wahd o pás máh o sáláni parragán swár bál kanáná shotant
Drostén jenekkáni wadhá áiay majgay tahá é habar cha kasániá ródénag
butagat ke jenekkay ges áiay marday ges ent Áiá wati delay tahá wati gesay singárag o palgárag shoru kortagat o wati hayáláni wájahay
wadárá at ke kadi kayt o áiá bárt o gesay bánok kant
Padá hamá róch atk ke áiá pa wasshén rócháni ométá gón yakk dhanni
mardéá wati palgártagén gesay rawagay tayári kort ke á ges áiay wati
ges at Dazgohárán á sambahént goshant bánórá tán say róchá pari
wati rangá dayant bale cha áyókén wahd o ákebatay wasshiáni nurá
áiay dém wat chárdahi máhá róshná at
Dazgohárán gosht ke chammán pach makan ke sál dhokkál bit bale
áiá pa wati wasshén wábáni sáthagá wati chamm nazz kortagatant ke
chosh mabit ke wáb cha áiay chammán berechant Dazgoháráni
gwashagay padá áiá wati chamm gón zórá pretkant Padá dazgohárán
Korán Sharip sabzén ták o espétén táséay tahá sápén áp áort o
goshtesh Nun chammán pach kan Áiá awalá besmelláh kort o
chamm pach kortant o Korán want o cha Hodáyá wati wasshén rócháni
dwá lóthet Ápy cháretant o dwáy kort Yá Alláh Mani o Hamzahay
delá watmánwatá gón ápá sáp kan sabzén táky cháret o wati zenday
kesháráni sabz bayagay dwáy kort o padá áiá wati mát o pet brát o
goháráni mehr mán delay yakk konjéá band kortant o gón Hamzahá
yakk nókén o wasshén zendéay gwázénagá é gesá atk
Mát o pet o donyáay goshagay padá áiá wati poshtá tiranké dát Áiay
delá gosht boraw mátay gotthá beger o bogosh o jost kan Mát
Shomá gón béwasén jenekkán chéá dróg bandet o áyán cha wati gesá
kasshet Pet goshit ke jenekkay ges áiay marday ges ent mard
goshit ‘Cha mani gesá dar á é ges ke manig ent tará hákemi kayá
dátag Jan málé pa bahá rasit o anchó ke gesay édege mál o asbáb cha
mani marziá gesá ér ant anchó jan ham cha mani marziá ent dóst nabut
gallénáni áiay badalá degeré kárán ’
Áiay delá Sháhgol o Zinat atkant goshay áiárá naptéá gón jat trásy
kort o nesht Sháhgolá sálé chokké aort bale láp porr o kotth halig at
chokky sar nayatkant Dáktarán gosht ke mard o janay hón barábar
naant Mardá eláj nakort goshty Hamé zarrán ke pa elájá dáktarán
bedayán parchá dega jané makanánesh Sháhgoli gallént Sháhgol cha
gamán ganók but Zinatay gonáh esh at ke áiá jenekka áort bale mardá
sawn dátant bale man… Mani gonáh ché ent
Darwázagay drahpáragay tawár but Áiay hayáláni bandikkay adhetagén
tár trahkáragá sest Hamzahá padá habar kort Taw angat hamedá
neshtagay santh Áiay delá ham páhár kort Taw gón Hodáay Hodáiay
dáwá bekan ke tará ayby mán kortag maná chéá janay Taw chokké
mani lápá beday man chon pédáy nakanán Shomá mardén har dhobbahá janénay sará janet Shomá ham bandah et Shomá bimmár nabet Hodá
shomárá santh kort nakant Shomá cha Hodái kárán chéá mayárig
nabet Dáktará tará ché gosht Tai delá man sahig naán Wati aybá
mani sará tappay Pád atk Hamzahay dém pa démá óshtát Maná
yalah dayay degeré geray padá áiay sará santhiay dhubahá janay
Hamzah ganók but dáty dodasti télánké á dur shot o kapt Goshty
Dáktar goh warant jakk janant dróg bandant dáktar taw dáktaráni
habar dróg kort nakortant hayádár o pársá taw butagay Man tará gón
wati dóstán pajjárók chéá kort Taw cha áyán pa man inchokén wasshié
gept nakort Man tará pa zánt gón áyán tahná nakort Bale taw…
É habar naatant ke cha Hamzahay dapá dar atkant goshay srop atant
ke Hamzah áiay gósháni tahá mán réchagá atesh áiay sará goshay
geróké kapt Arsy chammáni tahá hoshk butant nokky cha nádóká chó
jawrá tahl but thélagy dar godhetant Hamzahay tawár dur chó ke cha
johlén chátéay tahá byayt áiay góshán kapt Boraw man tai sawn
dátant sawn dátant
Áiay chár jenekk ant bacché buty bale mort
Hamzah mazanén dindárén mardomé Hajjy kortag drostén mardom
háji sáheb goshanty péshemámi ham kant dege jané gepty bale é
ham áiay kesmatá santhé but
Shap cho hórkén dokkáná
Dráhén gerákán yal dátag
É donyá ent é donyáay
Har kár Hodáyá yal dátag
Na morgán pádénké pádá
Na sáz soráni hamráh ent
Na rozhn golábán gendag kayt
Na jambar kaypay hamráh ent
Á dorráni sharrangi shotag
Á chammán surmag wayl kotag
Nun sabr o karáray har métag
Gwátáni shelikkán gár kotag
Har rang lekáh o zébái
Kwahnén karóndhay paymá ent
Nun daryá chawláni zémer
Mókui kodámán chágerd ent
É kollén kessahay nyámá
Nun tahná pa má pash kaptag
Harróch benend o bass chest kan
Do lásh Balóchay chokkáni
Sohbá begend shapjatén wahday nehádiá
Pa nókén bámsáréay nimmóná sambahit
Karnáni proshtagén drahén zamzil zémer ant
Náchi agan damé tai pádán kamál bit
Dardáni dertagén drahén gardu ón bánzol ant
Báli agan tará tai bálay kamál bit
Karnay sorózay tár ke zangán gón bastagant
Tai lankokay honar ke padá bésawáb bit
Taw ham padá chó dardéá jédhag nabay dobar
Ápay sará ke taw wati gámay honar nazántSohbá begend shapjatén wahday nehádiá
Pa nókén bámsáréay nimmóná sambahit
Karnáni proshtagén drahén zamzil zémer ant
Náchi agan damé tai pádán kamál bit
Dardáni dertagén drahén gardu ón bánzol ant
Báli agan tará tai bálay kamál bit
Karnay sorózay tár ke zangán gón bastagant
Tai lankokay honar ke padá bésawáb bit
Taw ham padá chó dardéá jédhag nabay dobar
Ápay sará ke taw wati gámay honar nazánt
Márá sengé bejan márá pollé bejan
Chó wadárig makan márá pollé bejan
Pa tai názáni golbágay ommétá má
Dér ent yal kot chaman márá pollé bejan
Dánke golrang bebit gón may hónán delay
Digaray lonthay pann márá pollé bejan
Mehray dastán ke láchár én má har dóén
Anchó taw anchó man márá pollé bejan
Názbuén tai názáni didáréá
Gwastagant simm o san márá pollé bejan
Tai gamáni shabdayárá kassé tahná sar bebit
Tengé kayp ón gón bebit o kammoké jambar bebit
Pa tai warnáiay zébáén shahrá del zarit
Chó mabit may wáhagáni kódeki ásar bebit
Tai cherágén démay hájat bellé chó máhá balit
Kawsh narm narmá során bit sheng tai mahpar bebit
Mayg o tai é syádié anchén Hodáyá dóst bit
Kassé dinná dar bekant o kassé dinná dar bebit
Chó mabit may didagay shahkawrá hóshámé begipt
Chó mabit tai máhekánén sháray lambé tarr bebit
Talk
Man talké án Maná kesás sálé bit ke edá borzén kahiréay thollá drang án Rócháni garmi o shapáni sártiá namb o droshkán gwát o hawrán tabd o lewárán maná sakk nezór tarréntag Mani labbadh sadhetag o sestagant nyámdár warókán wártag o nál zangán geptag
Man parchá edá bégwami drang án Maná paré hálá kayá kot É drájén kessahé
Á párigén garmágay yakk wassh o sáhélén sohbé at Badalá maná o mani édege doén hamráháná cha lachokká dar kot o dém pa wati petay dhegárá rahádag but Á márá pa chér kanagá baragá at
Mani o mani doén hamráháni shapá wapsagay jágah hamé lachokk at Badalá shapá márá chér nakot chiá ke shapá márá pogol o moshk o kadhokkán srapént yá mór o solórán dán bortant Pameshká róchá má molká morg gept o shapá hamé lachokkay tahá árám kot o wati sargwast o kessah áortant
Say róch at ke Badalá maná addh kotagat o chér kanagá baragá at bale man daningah hecch morg gept nakotagat pameshká wati hamráháni kerrá kammé pashal atán ke áyán báz shekár geptagat
Man shekár gept nakotagat parchá ke awali róchá man anchó dhakk atán ke mani dán morgán bort bale man nasraptán o domi róchá anchó sonn atán ke wassará wat sraptán o neshtagén morgán bál kot Morg padá jóháná neshtant bale mani nazziká nayatkant
Hayr nókániá chosh bit bale báyad ent talk chó dhakk ham mabit ke morg áiay koblokay dáná bwarant o angat masrapit o chó sonn ham mabit ke kawshay kasshagá besrapit
Á sohbi Badalá márá zort o tachká sohruay jóháná atk ke dhegáray gwará práhén sirkagéay sará kót at É jóháná bázén morgé atk Kapót o shátolán abayd baré baré pintól o jengol ham atkant
Anni jóháná lahté shátol neshtag o dánay chenag o waragá at Wahdé Badal nazziká raset áyán bál kot o kammé passend sóléay sará neshtant Badalá doén talk boná ér kotant o maná chér kanagá lagget Kandhoké jaty o maná hameshiay tahá éry kot o wár wárá báry dát Padá koblokay sará gón sosorrá per lecchéntagén sohruén dány hopp jat o dará kot Mani poshti némagá lahté kadhabbi kándhély ér kot ke morg maná poshtokái majanant chiá ke má cha poshti némagá áókén morgán sakk sakká gept nakanén
Badalá ádege doén talk ham chér kotant Chér kanagá rand may kash o gwará wati pady gón cháderay lambá gár kotant ke morg mamárant Padá jóháná gestá kaléréay poshtá nesht o chammy gón jóháná kotant
Mósom sakk wassh at Jambar sáhél atant o sártén kawshé ham kasshagá at Jóhánay kash o gwaray kalér o kahiráni sará neshtagén morg cha mósomay wasshiá mast atant o gón wati wasshén tawárá mósomá názénagá atant
Hamé wahdá do kapót bál kanáná atk o hamé borzén kahiray thollá ke anni man drang án nesht Mani del wassh but ke morg báz bayán ant Esháni tahá man yakké allamá gerán Bale man pésará wa hecch morg nageptag Bárén chón bán
Man delá jédhagá atán o wadárá atán ke kadi morg jóháná nendant Badal kaléray poshtá neshtagat o cha má yakkéay srapagay wadárá at May drostáni wadáray damán waddán atant bale hecch morg boná naneshtagat Dráh kash o gwaray kalér o kahiráni sará neshtag o zébáén mósomá názénagá atant
Néth may wadáráni drájkasshén damán kotthetant Yakk shátoléá cha kahiray sará bál kot o atk o jóháná nesht Áiay poshtá dege do say shátol domb pa dombá atk o nesht Lahté shátol ádege talkáni nazziká at o yakké wár wárá mani némagá áyán at Mani delay drikkag trond bitant o mani hayálá kaléray poshtá neshtagén Badalay ham
Shátol dán chenán o waráná mani démá atk o óshtát o pa dánay chomb janagá gég at ke hamé wahdá doén kapótán goshádiá cha kahiray thollá bál kot o jóhánay kerrá atk o neshtant Shátol godhetant o bálesh kot o hamá kaléray sará shot o neshtant ke áiay poshtá Badal thappetagat Gón Badalay gendagá áyán padá bál kot o dege sóléay sará shot o neshtant
Maná kapótáni sará sakk zahr atk chiá ke eshán mani dastay shekár baráéntagat Agan é mayatkénant allamá man wati zenday awali shekár geptagat Yakk baré mani delá holl kot ke watá srapénán belly kapót godhant o chedá bál kanant o rawant Agan áyán mani dastay shekár baráéntag man ham edá áyán chénkay chenagá naylán Bale padá man cháret ke eshán choshén ásánén shezáé nadián Agan edá manesh bál bedián á dege jóháné yá molkéay sará rawant o lápá porr kanant Sharterén shezá hamesh ent ke man chareshán yakké shekár bekanán
Doén kapót kash mán kash loddháná jóhánay kerrá gardagá atant Hamé wahdá kapótáni bál dátagén shátol ham padá atk o neshtant Mani del wassh but o kapótáni sará zahr ér atkant Awali randá man á sharriá cháretant Á warná o binkasén kapót atant Yakk naréné at o yakk mádagéné Kash mán kash loddháná doén sakk brahdár atant É chón gal o shádán ant Béchárag nazánant ke malkamit har damán áyáni srápá ent
Yakk baré maná kammé bazzag but bale padá chareshán yakkéay geragay wáhagá zenday awali shekáray gerag o hamráháni o Badalay démá wazhnám bayagay wáhagá mani del dhaddh kot
Narén kapót mani némagá áyán at o mádagén áiay poshtá gón at Mani delay drikkag padá trond bitant Esháni tahá yakké mani shekár bayagi at Ni mani o Badalay wadár kotthagi at Naréná mani sohruén dán ke dit gámy pa man trond kotant o atk o mani dány chomb jat Mani kérok cha kobloká dar atk o man damáná kapótay gotthá gept
Gón mani srapagá jóháná neshtagén morgán bál kot bale geptagén kapótay matth mani sará chakarroki waragá lagget Gón mani srapagá Badalá ham drekk zortant Wahdé kapótay matthá Badal áyagá dit nazziká kaléréay sará shot o nesht
Badalá kapót cha mani dapá dar kot ke mártósag at Kapóty cháret o bechkandety Mozhdawár ay taw bwar sohruán Badalá bébazzagén gálewáréá gosht o cha galá krishtagé jat
Maná bazzag but Chónén wasshén zendé at esháni Yakkén damáná chó kokkoliáni kalátá karotk Ni chón béwas ant deltrakk ant béchárag Drégatén man é mageptén Man gón pashómáni kapótay némagá cháret ke Badalá mohr dáshtagat Ni Badal eshiá koshit o eshiay matth gamán merit É doénáni náwahdén margay zemmawár man án Man esháni wasshén zend barbád kot
Man watá malámat kanagá atán bale ni áp cha sará per gwastagat Badalá cha lánká dás kasshet o dém keblahá kot o pa morgay helár kanagá gég but Kaléray sará neshtagén kapót nálagá at
Man sakk pashómán atán ke é hóne náhakk parchá wati sará kot Ni man chón eshiá cha malkamitay sahgerén panjagán rakként kanán Bale randay hettheray che dardá wárt Kár wa haráb bitagatant
Badalá kapótay pád wati rástén páday chérá o bánzol chappén páday chérá kotant Chappén dastá gotth o sary dáshtant o dásá kapótay gotthá per mosháná Bessmelláh Alláho akbar wánagá lagget Cha margay torsá kapótá wati chamm nazz kotant o mádagén kapót Badalay sará chakarroki waragá lagget Dás kapótay gotthá ér kapt o hónán pinzhár bast Kapótá parparroki jat dánke sárt but
Badalá cha kapótay zagrén hónán say chár petth mani nyámdáray sará per mosht ke man sharter o géshter morg gept bekanán bale man… man pashómániay zhamburén ásá sochán atán
Chamá róchá rand man hecch morg nagept Harwahdá ke morg mani nazziká atkant man watá srapént o chareshiá mani nazziká o jóháná chérén édege talkáni kerrá neshtagén morgán bál kot Wati kotagén gonáhay gránén báray sobakter kanagay bass hamé yakkén ráh pasht kaptagat
Badalá dán haptagé kappéá ópár kot bale dán kadéná Cha mani náwahdén srapagán yakk róché sakk zahr gept o maná zórán kurráty Man charáiay dastá lagoshtán o é borzén kahiray thollá jamkéá mán atkán o chamá róchá beger dán róche marchi hamedá drang án
Ni róchá o hawrán mani nyámdáray sará laggetagén hónáni póleng shoshtagant bale pashómániay zimsarén kátháráni thapp angat tázag o ázag ant o harwahdé ke kapótéay zahirnálén kukuán eshkonán delá dardé chest bit o dráhén jahán abétk bit
Taw ke laddhay chedá sáhegán gwát bárt
Chárén némán mani bambaré sawt jant
Halwati zémeráni drahén proshtagén thokkorán
Morg sonthán chenant o chedá sar gerant
Óstmandén darigáni chamm
Sháeri dorrsombén zobán shahsawárén kalam
Shahm bechkandagay bósagáni jaleshk
Háréá gón bant
Hecch namánit bass bambaré sawt jant
Gón tai jonzagá zendagi gimorit
Mehlabán gwát bárt
Taw ke laddhay chedá rang nádráh bant
Sáhegán gwát bárt
Tai jetái tawáré ke máná nabit
Gam tawáné tai hecch dróshom nagipt
Chónén tahnáié shengetag holkahá
Róch nendit chammay tahá
Harchi andém bit
Didagán rahsaré hast na menzelé
Bass goshay bambaré
Kayt o óshtit kashá sawt jant
Bass bérangén yakk jangalé rostagén
Kassé hamráh mani nayke man éok án
Róch hast ent na shap
Chárén némán mani bambaré sawt jant
Sawt máná nabit
Rangé sahrá nabit
Zendagiá é habar pakká ent ke man taw bezán má koll yakk róché allam merén Belly tóri geróké mani sará makapit maná bas o kóché chér matarrénit yá dege watig yá darámadén koshendahé makoshit padá ham marg allami ent Parchá ke ensánay paymén péchenén sahdáréay zendag dáragá sakk báz warden nutrition pakár bit
Ensánay badan delgósh o pahmag karzit Ensánay badan sakk alkáp o ajab ent Eshiay tahá kamm o gésh say sad o haptád thraylian kuli cell ant bezán cha kalkashánay estárán ham géshter
Má ke maróchi é dhawlá én máhé kappéá sári chó nabittagén Hamok róch mani tai hazárán kuli merant o cha may báládá rechant o kapant Paméshká may maróchigén dast o dém á naant máhé pésar bittagant Annun é wahdá ham may hazáráni kuli meragá ant o may badaná merókén sajjahén kuliáni jágahá dege kuli dayagi ent Hamé rahbandá má chó sahdáréá zendag mánén Kuliáni é mark o béráni chónáhá wa may badanay tah o tókán bit bale cha wati jánay hoshk o rechókén póstá má mark ámáchén kuliáni nedárahá dist kanén Mózagáni cha pádán lagóshag o chandhagá ham má wati tosh toshén mortapóstán dead skins rechagá gendén
Wahd hechbar najallit o sajjahén zendagén kuli bass dán yakk tháéntagén wahdéá may badanán sráchet repair kanant Ched o pad á bérán bant Hamok randá ke dege nókén kuli pa mortagénáni jáhay geragá jódh bant godhá áyáni tahá lahtén kasán kasánén radi error o kammi pasht kapant Édegeráni prosht o próshá pad maddán maddáná kammi o noks waddán kanant Wahdé hamé kammi géshter bit o é kammi yakjáh bant godhá hamé zenday godhsar bit Má hamé paym merén
Nókén sahdáray pédák kanag cha kwahnénéay sráchkáriá báz sari ásán bit kant Nókén chokkéay pédák kanag ásánterén kár ent pa wati béháni genes démterá jonzénagá
Ás kapit hoshk o tarr nazánt Ásá hecch samá o parwáh nést ke á kayá o chiárá sóchag o por kanagá ent Sahdárán ke bésáhán lógán ke sabzén drachk o keshárán Ásá mehrwánén del mán nést Ásay kár sóchag o koshag ent bale é ham zánagi ent ke bémahárén ásay tabáhkáriá o rand cha ásá dast kaptagén ham pa jándráhiá sharr ent Ás géshter jangalay zamin saray bázén gand o gasán hoshk o békárén dhangar o pochán sóchit Yakk hesábéá zeminá sáp kant Goddhe ásá hamá zeminá sart o porjóharén poráni chérá dombará nókén káh o tahlag rodit Jangalay ás ke káré kant godhá á ham taw bezán abramay bahr ent
Hamé dhawlá má tuppáni hawr o háráni darwará ham dát kanén Mazanén hár o héróp ché drachk o dár ché dalwat o sahdár bázén mál o melkaté lapáshant rópant o gón wat barant Bale cha hárán o pad gwásh o kawr dapáni hák hawazz bant báz barán kwahnén béjóhar yá sóragén zamin ham cha háráni áortagén hármath o melkán padá zór o porjóhar bant pordahlén keshár ródénant
Marg zendchahray lifecycle pahk azhdari bahré Mátén abram kosht o koshár kant pa yakk nókén zendagiay sázag o ródénagá Markay sawabá zendá yakk nókén gónápéá pédák bayag o jah janagá moh rasit Marg … zendagi … marg … zendagiay hamé drach komakk kant sarzaminay sará chizzáni hamsang o jwán barjáh dáragá Godhsará abram márá kollán dombará nazzárit bale á é kárá pa bérahm jódh bayagá nakant Cha pirénáni dirá kanagá nókénáni háterá hand o jáh paiyak bit Sarzaminá marg halási naent É donyá kárbéráni nakant Má ke merén ham záwál nabaén parchá ke Mortagén zendagénán ródénant o timmárant
Ázátpahm Free thinker kayá goshant
Hamá ke parchá goshit hamá ke wati syási dini o rájmáni rahshónáni gappáni sará shakk kant Áyáni hamok gappá nazirit Zend o gédiay hamok didánk o lékahán jostáni sháhémá tórit
Ázátpahm hamá ent ke aglay gappá jant hóshay habará kant Rásband dalil o sáensay gappán jant Pa démay mardomay gappáni mannagá sabut belóthit Wati chammán nabandit o harksséay har gappá báwar nakant
Yakk ázátpahméay wati ham syási o rájmáni didánké bit kant bale á é didánká bass é háterá namannit ke áiay mát o pet bozorg yá rájmánay géshterén mardom esháni mannóger ant balkén á wati didánk o pegrá pameshká rást sarpad bit ke áiay agly mannit Rásband dalil sabut o sáensy mannit Bale ázátpahm wati didánká setké sarpad nabit Á zehni suratá badaliay wástá harwahd tayár ent Agán áiay didánkay helápá dege nókén o sharterén pegré démá byayt godhá á cha wati sárigén didánká ejázat lóthit o nókéná wasshátk kant
Chónáigá ázátpahmay pegr sáensi ent Sáens ham hamé rahbanday sará óshtók ent ke har nókén lékah cháresht kortakári sabut o pálsipekayshanay ráh o rahbandán mánit godhá á mannag bit o namánók yalah dayag bit
Yakk zamánagé ke baniádam cha zánesh shahzánti o sáensá nááshéná bitag Á názántiay dawrá ensán hamé sarpad bitag ke zemin mangal naent patan o tachk ent Zemin óshtátag o róch zeminay chágerdá chakkar janagá ent Ázmánay estál bass haminchok ant ke shapá may chammesh gendant Bale marchi hamé ázátpahmiay free thinking sawabá ensán dán mazanén haddéá gwáchená sar bitag o démá jonzán ent
Bist o yakkomi karnay ensáná gón wati agl ázátpahmi shargedári pahm o hayál o sáensi pegr o kerdá é gwáchen dar gétkag ke shashenábén gédi bass may chammán áókén hamé lahté estál róch o may zeminay nám naent balkén gédiay tahá kodholáni ná karabáni estál o abélig satellites hast ant Kawle Kárl Ságánay é shashenábén gédiay tahá may zemin yakk Nilthekké a Blue dot Béde yakk thekkéá dege hecché naent ke má pahr bebandén
Domi némagá taw agán baniádamay gwast o rájmáni rodómá becháray godhá genday ke yakk anchén wahdé ham gwastag ke golámáni károbár ensáni rájmánay dód o kánudé bitag Janénádamay bestár kamterén ensáné mannag bitag Molkay kánud bádsháh salámatay kissagá bitag Nezórén mardom puriáger janénádam nezórén ráj o kothom zóráwarán lagatmál kotag bitagant
É hamé shargedárén jédhók o ázátpahmén ganókén ensánáni johd o korbáni bitagant ke marchán donyáay géshterén ráj o ensánáni barábariay hakk o ensánay záti o mocchánki ázátiay hakk mannag bitagant Ensáni hakk ázát-hayáli ázátén oloswájahi o rájmáni oloswájahiá ensáná yakk émenén chágerdé dátag o démrawiay menzelá sar kotag
Bale é jost angat wati jágahá óshtátag ke mardom báyad parchá ázátpahmé bebit
Pameshká ke á cha rad o bébonén lékah o didánkán rakkit Pameshká ke syási rájmáni o dini rahshón pa ásáni áiá répént nakanant Á cha názánti kénag o jabzagi chashmaká dhann pa jwáni cháret kant Á paddaráesht o chizzán pa agl o hósh dist kot kant
Á wati agl o zehná kármarz kant o jost kant o pameshká ke á zendmán o gédiay bábatá rástén sáensi didánkán shóházit
É gapp ham rad kanag nabit ke may paymén padmantagén rájmánán ke edá angat géshterén mahluk mahshurén ógámáni dombá tachit Tai wánagi rahband o rasánkdaray pa zánagshódi maksadán Indoctrination kármarziay sawabá tai bázén wánendahén warnáé ham rabyatáni mannóger ent á yá kórsetkiay Dogma shekár ant yá borzén rájdósti o Thakbandiay Communism ógámáni randgir ant Edá ázátpahmiá na tahná rájdóst o dini rahshón sharrén chizzé sarpad nabant balkén cha choshén mardomá están ham wassh nabit Bale tai rájmáná cha rongráhán kasshók o rástiá sarkanók hamé ázátpahm bant Gwastánkay sabakk hamésh ent
Las zánesht General knowledge chónáhá bass yakk elm o záneshté naent balkén bázén záneshtáni thuhén yakjáhén ambáré Eshiay tóká donyáay bázén sáens o elm jágah kort kanant chó ke Ásmánzánti astronomy dinzánti theology zobánzánti linguistics labzánk literature syásat politics zaminzánti geology zerzánti oceanology károbár business teknálóji technology donyáay gwstánk World history o dege har paymén bongappán gón syádi kanókén sarpadi hál o ahwál Yakk mardoméay las zánesht che kesásá ent É cha hamá mardomay las zánt ambárá zánag bit ke á donyáay jetá jetáén záneshti bongappáni bábatá chenkas sarpadi dárit Kaséay las záneshti ambár haminchok master bit é sháhegánén jahánay pahmag paráiá ásánter bit o á dege mardomán ham jwánter donyáay bárawá sarpadi dát kant Chónáhá ham goshant ke bézánagi bétámié
Má wati bolág Zántganj ke eshiay Engrézi máná Encyclopaedia ent eshiay Las zánesht námén é bahray tahá shomay háterá kárámad useful o arzeshdárén important gechéni las záneshti sarpadi sheng kanán kanén
● Awali támorestárén jánwar = The first film star animal Támoráni tahá támorestáréay bestárá záher bittagén donyáay awali jánwar Rowar Rover námén kochekké bittag É támorestárén kochekká hasht Engrézi támoráni tóká wati kerd pésh dáshtag Awali randá 1905á sheng bittagén sakkén sóbmandén támor film Rescue by Rover tóká eshiá bonjáhi kerdár bestárá kár kortag
● Taw zánay ke sarzaminá wazandár o masterén morg kojám ent Agán ennán godhá bezán oshtermorg ostrich ent Zaminay sará tézter tachókén morg ham hamésh ent thuhterén morgi hayk ham hameshiayg ant
● Donyáay hamá kojám jánwar ent ke áiay garden cha sajjahén jánwaránigá drájter ent dájterén garden gókoshterayg giraffe ent
● Sobakterén o gránterén gays
Donyáay sobakterén gays gas ke abrami bestárá wat hast ent o hamé gwát ke má sáh zurén hamé gwátay tahá mawjut ent á Háaydhrójan Hydrogen ent É bétám tasteless bérang coulorless bébó odourless o názahrén non-toxic gaysé Eshiay aytami lambar atomic number yakk 1 ent o aythami wazan atomic mass 1 008 ent Háaydhrójan gays 1766á Henri Kawendish Henri Cavendish á dar gétkag
● Raydhan Sarzaminá abrami hesábá mawjutén gránterén gays Raydhan ent The heaviest gas is Radon Nóbal gaysáni ladhá hawárén Raydhan gaysay aythami lambar hashtád o shash 86 ent É bérang o bébóén gaysay aythami wazan 222 ent É gays cha Háaydhrójaná sad sari gránter ent É Jarmanén kémiázánt Pridhek E Dhawrn Friedrich E Dorn á sál 1900á dar gétkag
Wassáchén áposi/láporri Artificial pregnancy/insemination
Béde nar mádagi yá jan o mardi wapt o wábá naray marziáni mán mádagén jánwar yá janénay graw cervix á mán kanagay kárawái pa jánwarán wassáchén áposi o pa janénán wassáchén láporri goshag bit É kárawáiá sur kortagén janénay wati marday yá dege jánsalámatén mardénéay marzi semen karmarzag bit kanant Jánwaráni Awali sóbmandén wassáchén áposi insemination ázmosht experiment 1780á pa yakk mendhén kochekéá kanag butag É kárawái Itáliái Italian Lazzaro Spallanzaniá kortag Áiá Espini Spanish naslay mendhéay chokdáná succhenéay wasilahá narázéay marzi chandhetagant Mendhá shast o do róchá pad zátag o say gollodh puppy pédák kotag
Wati jenday marday badalá dege mardénéay marzián pa wassáchén láporriá kármarzagay awali kortakári Peládhelpiá Amrikahay propaysar professor Payn Kósthá 1884ay zamánagá cha Klawropámay asará béhóshén janénéay sará béde janénay sahig kanagá butag É kár janénay béchokkén lógwájahay dazbandiay redá kanag butag
● Bendáti tapchár
Páranhaith má shomá báz bará esh kotag Shomárá nazánán man wat báz bará jédhetag eshiay máná bárén chi ent Bendáti tapchár thermometer for body ji haw hamé ke dáktar pa tapigén mardománi tapay garmáeshay chárag o zánagá kármarzesh kanant 1714á sázag invent butag Bendáti tapchár ke kamm o gésh annugén tapcháráni dhawlá at Jarman jasaddán German physicist Dhaynial Gabrél Páranhaithay sázén invention ent Yáh Páranhaith bezán tapcháray sázók inventor but Tapcháráni tóká drossán pésar Párag Mercury haméshiá kármarz kotag Mán shisshagay tapchárá Páragay mán géjag o band kanagá gón jédhahay tawjil but parchá ke Párag nay cha thanthá badit barp bit o nay lahdhá báp bit o bál kant
● May drájterén haddh
Ensán o dege shirendagáni badanay mohkamterén o drájterén haddh ránhaddh Femur ent Ensánay é haddh hamichok mohkam ent bálegén mardoméay wazanay si hamichok wazan sagget kant Darmyána kadday bálegén mardénéay ránhaddhay dráji habdah tán nózdah inch bit É haddhay yakk saré gón kóndhay haddhá hamgranch ent o domi némagá gón magunnay haddhá ham jódh ent Eshiay jahli sar gón Tirhaddh Tibia ay patanén sará jodhetag
● Awali olosi ketábjáh The first public library Mán Englestáná awali shahrdári municipal olosi ketábjáh Nárwech Sewek Wák Norwich Civic Authority á sál 1608á tháhéntag Kalisáay pésari ketábjáháni paymá Nárwech ketábjáhá ham géshter dini nebeshtag ér atant Bendátá kesás sajjahén básk member dini hogdadár atant 1653á Hemperi Chetham námén godáni tájeréá Mánchesthará ketábáni bahá zuragay háterá hazáré Póndh Pound zarr eshtagat o donyá sapar kotagat Mán hamé ketábjáhá awali randá yakk ketábpáné a librarian sálé dah póndhay mozzá pa dáemi ketábpániá dárag but É ketábjáh garmágá róché hapt adár 7 hours o zemestáná róché shash adárá pa ketábwánén olosá pach butag
● Awali Engrézi labzbalad = The first English dictionary
A table alphabetical containing and teaching the true writing and understanding of hard usual English words é Engrézi zobánay hamá awali labzbaladay drájén nám ent ke sál 1604á démá atkag É labzbalad Rabárth Kádhri námén eskóli wánénókéá redoband dátag cháp o sheng kanáéntag Eshiay tahá kesás say hazár labz o gálband mánat Pa nesháni eshiay salámat pasht kaptagén yakkén bonband maróchán mán Ákspórdhay Bawlian ketábjáhá paházetag o ér ent
● Awali sarjamén Engrézi labzbalad Etymological English Dictionary bittag ke áiay tahá hamá zamánagay Engrézi zobánay sajjahén gál wádhá kanag bittagant É sál 1721á cháp bittag o démá atkag
● Amrikahi Engrézi zobánay awali sarjamén labzbaladay nám at An American Dictionary of the English language É Nuh Waybesthará 1828á mán Nio Yárk New York á sheng kanáéntag kesás haptád hazár labz o gály mán bittag Ched o sári labzbaladé Semóel Jánsan Juniará nazzártag o eshiá 1798á cha Nio Yárká sheng kanáéntag Semóel Jánsanay hamnámén Englestáni labzbalad nebis ham hamé zamánagay mardom bittag ke eshiay jódh kortagén labzbalad sakk báz mahshur ent
● Pa Zahgán Thiwi redig marágeshay bendát Zahgáni háterá bendáti 20 - 30 meletthi redig series marágesh BBCá hapt Julái 1946á bendát kortag Marágeshay nám Pa Zahgán for the Children butag Eshiay wadikár Melar Jawnz Producer Miller Jones at
Zamin kókabay sarborá on the Earth planet cha hoshkiá tarri o áp géshter ent paméshká ápi o daryái sahdár cha hoshkiay sahdárán sawáiter ant Daryái sahdáráni ramá lahténá má Balóchi zobáná goshén karkénk clam shells Esháni zát o kesm sakk báz ant Karkénkáni chandé zátán Engréziá Mother of pearl Pearl oyster bezán morwáreday mát goshant Zeri morwáred hamé zátay karkénkáni tahá rodit yá jódh bit ke mardomesh kasshant géshter pa saht o zéwarán kármarzesh kanant ke mohragzántiay eshiay tásir sárt ent
May bandenán may kasániá esháni bárawá é gapp mahshur bitthag ke wahdé hawr gwárit godhá reyámáni saray hamé karkénk wati dotalén bivalve bandén dapán pach kanant Hawri zandhén tramp hamésháni tahá kapant é wati dapá band kanant chizzé wahdá rand hamé tramp rodant o morwáred jódh bant É ancháén Balóchi sherk o páli gománé sáensi rástié naent Sáens goshit bázén gorr kochk karkénkáni sarbori trondén pósh ke wati tókay hamé lahm o názorkén sahdáráni ján paházén darp o hól shell ant é cha kémiái nekán Kelshiam kárbónayth Calcium carbonate ke pármuláy CaCO3 ent o yakk kesméay próthinéá Protein jódh bant Hamé paymá esháni andaray morwáredán ham cha hamé nekánán esháni tókay sahdár ach watá jódh kanant
Morwáreday mát gón hamá zendiramá syádi kant man mán é zendánki nebeshtánká donyáay sahdáráni domi thuhén o daryái jánwaráni cha drostán thuhterén zendiram Gorpánchénk Mollusca á hawárén chandé hamé dhawlén sahdáráni bárawá kammé báz sáensi rásti o málumdári pa shomá sar kanagay johdá kanán
Nókén gálband Gorpánchénk man cha gorr top shell + pánchigán Cephalopoda + karkénk clam shell tráshag o jódhéntag Gorpánchénk zendiramá syádi dárókén jánwaráni kadd o báláday habará bekanán godhá esháni chizzé zát wa hurtgendi ant bezán sakk hurt ant Chammán áyókén zát drájiá cha yakk meli mithará beger dán bist mithar bit kanant Donyáay zántagén kollán masterén bézihárén Invertebrate jánwar dahpánchén nalu giant squid cha haméshán ent
É zendiramay bázén záté jangal o sabzáwagán zendagi kanant ke pa sáh zuragá popesh mán bale cha némá gésh zát o kesm mán daryá o wasshén ápjáhán zend gwázénant o é gón gallán gills sáh zurant Eshán jotké gotthag kidney ón mánent o del ham
Gódhekán tabakk Class Gastropods ay hawáriá Gorpánchénkay hapté tabakk dege ham hast Góndhaw snail gorr top shells kathór jenni nákon o golámuáni pajjiá gésh cha haptád o shash hazár 76000 pajjáh áwortagén zátán é ord o thuhén jánwar mán zer o tayábán wasshén ápay band hámunán o zamin poshtay jangal o gyábánán donyáay chárén kondhán pa jwáni gendag bant
Tayáb gwari pathakkén o ham borzén kóh o cha tayábán sad o hazárán mithar durén borzén lahté mátbandáni tah o tókán Gorpánchénki kamm o gésh hashtád hazár zát o zeháni lakkán sál sárigén rakkáz fossils pólkárán dar gétkag neshán kortag bázénéá sáensi námesh ón per kortag Choshén bázén rakkáz may Balóchestánay Baluchistan gestá gestáén damagáni kóh o talambáni sarborá yá mán chér talán ham dast kapant sharriá pajjáh árag bant Charéshiá hamé zánag bit ke é zendiramay zeh o zát sarzaminay zendamánay sakk báz kwahn o kadimi hamráh ant
Esháni yakk tabakké ke námy Pánchigán Class Cephalopoda ent hamé tabakkay Hashpánchig trámay Order Octopoda kamm gésh say sad 300 zát bant Pánchigáni ramá hashtpánch octopus dahpánchén nalu mas squid mas cuttlefish hawár ant É sajjahén daryái jánwar ant É chónáhá béhaddh ant bale masáni baddhá patanén thónsay paymá borborókén espétén yakk yakk kókorté mán ent ke Engréziá cuttlebone gwashantesh
É paméshká Pánchigán goshag karzant esháni andémén dapáni chapp o chágerdá drájén pánch o pánchol tentacles per ent É hamé páncholán par watá dastáni paymá kármarz kanant Hamesháni wasilahá áp chéray gar kóh o reyámáni tók kerr o gwarán sost yá goshádi soropor kanáná tagass o dege máhigán shekár kanant Geptagén shekárán gón wati dap tókay mitthu máhig Parrotfish o mitthu morgay dhawlén chombá chondh chondh kanant o warán kanant
Daryái warákáni sea foods tahá é zendiramay mazan kasánén jánwaráni sakkén thuhén arzeshé hast Donyáay bázén molkán chó ke Pelpin Jápán Kuriá Chin Waétnám o Táilayndhá Gorpánchénkáni wasshén ápay o daryái bázén zát pa waráká sakk báz kármarzag bant Parchá ke é cha porothin Proteins o chandé dege wardená nutrition porr o chakár ant
May bandenán hashtpánchán wa hechkas dapá najant bale masá báz mardom wárt Mas chó kikkathá o madagay támá kant bárag o tanakk tanakká gadhag o bréjag bebit godhá pa waragá bázénéay del mán bit Gódhekán tabakkay hamá góndhawán ke nákonesh per pésarigén zamánagán hamésh báz grádag o pa hobbé nóshe ján kanag bittagant Maróchán esháni waragay mayl kamter ent Balóch janénádam gorr o góndhawáni nákonán dir kanant hoshkesh kanant sóchokiáni pajjigá yá baré baré tahná bósóchá kanant o chér sóchant Wati lógán ditt dayant Cha chér sóchagá góndhawáni nákon sakkén sárt o wasshén bóé wa tálán nakanant bale nazzik gwari dege nawassh o badén bóán halás kort kanant
Man mohkamén póláté án
Sóragdhali pishé nayán
Bé áp o tóshag rostagán
Garm o jalán sar gwastagán
Gón hawr o grandán layb kotag
Rótag talárdémán jatag
Syahgwát nashengénant maná
Bé mólomá bar bitagán
Sarták nachartag mahrián
Ásk o sayd kohpáchenán
Lonj o tahármáhén shapán
Pa deljami wáb bitagán
Sáhegtabén zard bégahán
Sarchudh pa dábé gwaptagant
Pa bám o gwarbámá golén
Armán o dard chandhéntagant
Ranjáná táhir dátagant
Inchó gal o shádán mabi
Chó sógahén pandal masáz
Bésób bay taw allamá
Wábá magend chó émená
Wábay bezántán dar makan
Hónigén dastán thekk majan
Bánóri buán chó mamosh
Chó chandaná átár makan
Bikán masheng názántiay
Man mohkamén póláté án
Bihár tai gwátá dátagant
Laybay pedhá ér kaptagán
Ásar ke ché bit démterá
É sohl o saláhá wahd kant
Man Sammiay trondén tawár
Simáay hiskárag man án
Man Zargol án man Bibgol án
Dardán Hasibáay delay
Man arsé án man dardé án
Man márag án man jédhag án
Man kohté án man ranjé án
Radpahmiay ámách mabi
Jenday wati pardách mabi
Man mohkamén póláté án
Shawk o tázagén polláni bu cha dokkáná dhann daggay kerr o kashán mán gwátá shengetagat Nazzikay áshkáldáná cha lahtén sestagén golábi pollán ke kaséá roptag o rétkagatant ón wasshén bué dar áyagá at Áiay chapp o chágerdá poll pa gechéné yajjáh lóthok kotagatant Áiay polláni gechéni námdár at Cha durá kaséay chamm kapt á allamá pa jostá dokkáná atk
Tará bale é selbuén métagá saynth o antaray zalurat naent genday Jenekkéay jostay passawá áiá éoká bechkandagé jat
Hamé ke nazzike bángwáh but Samir cha wábá jah serret o zut zutá mazanén bágay keshká rahádag but Nazzike ródaráiá á bágá sar but Ódá ón hamok róch yakké áiay wadárá gón pollán neshtagat Samirá hamé ke cha pollán porrén cháder kópagán kot godhá gón bechkandé josty kot
Golábay polly mán
Adhay haw Man zánán tará bé golábá nabit
Mani hayr ent mardománi taw zánay lóth ent
Padá á bechkandán dém pa shahrá jahlád but Dokkánay málek ón hamok sohb dokkáná atk zikén róchay hesábay randá o nókén polláni cháragá ke kojám kojám poll áortagant o kojám nehádá Áiá gón del o setk poll yajjáh kotant o lóthoká polláni dastag addh kot
Yakk shapay hamá jenekk bázárá gwazagá at Áiá dist pohlay chérá kechraháni bándhomay kashá yakk dertagén sháléay sará poll bahá kanókén bachakk waptag o áiay kashá golábay yakk sháhé gón golábay pollá ér ent ‎
Harwahdá kukkár o jaggá kanókén shaytánén bachakkáni choshén bétawári o gón lekchará delgóshiay yakk sawabé esh at ke lekcharár ketábay anchén daré wánénagá at ke chakkásá áyagay Omédy hastat bale masterén sawab lekcharáray trondi at Wánénagay wahdá áiá gapp yá jaggá sagget nakot Gappá bell áiay kelásá cheshag kollag o gehásag ham band at Agan kaséá béenáni pa gehásagá dap pach kot bezán ke wájahay dastay chák áiay dapá potert Chákay janagá áiay neshánag yakk o thekk at Agan kaséá say barán gésh cheshet yá kollet godhá bezán cha kelásá dary kot o hecch ozry gósh nadásht Harkasá kollag o passhánká gept godhá lekcharáray dastá pashal bayagay sáhárá é kelásá nayatk
Chónáyá lekcharár sakk trond at bale wánéngá konth at Áiá hasht máh pésar cha Balóchestán Dáneshgáh Shálkóthá wati wánag sarjam kotagat o mazanén tach o tákéá rand Dhegri Kálej Torbatá laggetagat Wánénagá nezór at o wati hamé nezóriay chér dayagay wastá watá trondy kotagat
Sayad Taw gappéá sahi ay Delpollá Sayaday góshá halwat kot
Ennán che gappé Sayad kammé hayrán but
Gapp esh ent ke…
Delpoll pa gappay goshag o Sayad pa gósh dáragá gég but ke lekcharárá á ditant
Adhay oo Gapp makanet
Doén bétawár bitant o lekcharárá padá wánénag bongéj kot Sayaday delá dam pa saht hamé gapp pád atk ke bárén Delpollá che gappé gón bale lekcharáray torsá hecchy nagosht Pésará angat á cha lekchará labzé labzé póh bayagá at bale ni áiay delgósh chath dir atk Delay tahá dán sahtoké kasshánchillá rand áiá padá Delpollay némagá cháret o halwat kot Delpoll Bogosh bárén che gappé
Anni bell yár Randá goshán gón Delpollá halwati gosht
Na yár Anni bogosh gón Sayadá gerr bast
Adhay wájah zahr gipt Delpollá gosht o wájhay némagá cháret Wájahay chamm pésará hamingor sakk atant
Shomá padá gappá et
Doén tokk o nokk but o neshtant Sayad sarzáhará lekchará gósh dáragá at bale delay tahá pa Delpollay némtawámén gappay eshkonagá bétáhir at o wahdé lekcharár bawdhay sará chizzé nebeshtah kanagá lagget Sayadá goshádiá cha Delpollá jost kot Hán bárén bogosh gapp ché ent
Gapp esh ent ke Thápu shotag Karáchiá Delpollá cha zyádahén jostán rakkagay wástá gapp gosht gón
Hawww Sayaday hayránén o chó borzén tawár dráhén kelásá sheng but Drostén bachakkán chakk jat o cháret o lekcharáray kurrátagén chákay thokkor tachká Sayaday hayránén dapá potert Bachakkán dap dásht o kandagá laggetant
Shomay doénáni dap naóshtit Shábásh dar áet dar áet
Wájah má… Delpollá dap pach kot bale wájahá gapp gósh nadásht
Na na chekkety Na wat wánet na degerán kellet Shábásh kasshet wati bucchá
Delpoll o Sayad pashal pashalá cha kelásá dar atkant
Taw yár Lekcharay sahtá parchá Thápuay gapp shoru kot Sayad Delpollay sará norondhagá at
Sóch lekchará dán nakl ján zendag ent chiá chort janay Borén kanthiná tará Thápuay hálán dián Delpollá Sayaday dastá gept o doén dém pa kanthiná shotant
Kálejay kanthinay do kóthi atant Kasterén kóthiá chahgrád Nai Bakshá cháh grást o édege masterén kóthiá bachakkán nesht o cháh wárt Bachakkáni báziay sawabá áiá kasánén kóthiá ham chizzé korshi jatagat Ás rók bayagay sawabá kasterén kóthiá garmágá béke Nai Bakshá dege kass nesht nabut bale zemestáná báp o wassh at
Marchi górichá mósom sakk sárt kotagat Á Nai Bakshay bápén kóthiá potertant bale ódá jágah néstat Korshi dráh porr atant Á masterén kóthiá shot o neshtant ke hórk at bale sárt at
Nai Baksh Do cháh Delpollá chamedá kukkár kot chiá ke doén kóthi dhokketagatant
Sharr ent sharr ent Nai Bakshá chamódá kukkár kot Shomá pis waret gón ján Áiá kékárá pis o bachakkáná ján goshag hél kotagat
Haw haw Sayadá passaw dát o dém gón Delpollá tarrént Ni bogosh bárén Thápu chiá Karáchiá shotag
Petá bortag wánénagá
Wánénagá Á wa hamedá wánagá at
Pety goshit edá nawánit Delpollá gosht o Sayadá kandet
Beshtény Má wat wánéntag o mollá kotagat há há há Kadi bortagy
Payri
Kanthinay bachakká cháh o kék áortant Delpollá cháhá gotthé gept o goshay hayáléá kapt o Sayaday chamm darigay bandén kánchán dhann kálejay drachkán sakk atant ke górich áyáni gwarsháh o sarsháhán chandhéngá at Górichay dawá bápi ent o áyáni é báp diók cha dastá shotagat
Adhay shomá edá neshtaget Man shomárá drostén kálejá patthetag
Doén cha wati hayálán dar atkant Oméd kandáná pédág at Oméd Sayad o Delpoll yakkén pádhaway nendók atant o nazzikén sangat atant Á modám hamráh atant Eskólay zamánagá sayén hamsabakk atant bale Oméd dahá bésób but o ni cha doénán sálé pasht at
Mazanén chortéá kaptaget shomá goshay lánch boddhetagant shomay Áiá korshié kasshet o nesht
Haw anchén gappé o tai lánch ham sar nayatkag Delpollá gosht o padá drostén gappy jat o dátant Oméd ham cha Thápuay rawgay hálá kammé paréshán but
Ni nókéné dar géjag lóthit Sayadá jawadhet
Gránén káré Delpollá darráént
Padá ham… tach o ták bekanay rasit É Torbat ent Oméd náoméd naat Padá doénáni némagá cháráná josty kot Shomá bárén kass chammáni chérá nakotag
Delpollá yakk baré sar pa ennán sorént bale padá damáná goshty Adhay yakké hast Sakkén dhawldáréné Awali sálá ent
É man ham ditag bale nazánán kay ent o chónéné Sayadá ham á bachakk yád atk Oméd tawy nazánay Mani hayálá tai kelásá ent
Zánány sharry zánán Námy Pollán ent hásthalá ent o… Omédá gapp dapá at ke bachakkéá sarokk kot o áiá gapp band kot Delpoll o Sayaday murk ham mojetant Charáiay áyagá áyáni majles haráb bitagat Áókén bachakká ke námy Shér Mahmad at esháná che hálé jat o darwázagay némagá cháret
Byá adhay Jágah hast
Yakk sharrangén bachakké ke do say ketáb o kápiy dastá at potert Sayén pa hobb o wáhagé áiay démá pád atkant Shekár páde wat atkagat
Jódhiá rand Omédá kanthinay bachakk tawár kot Á atk Omédá Pollánay némagá cháráná cháh o kékay ádhar dát
Na yár Cháh bass ent Kék mayár Pollánay hamrah Shér Mahmadá damáná gosht o padá cha Polláná josty kot Taw kék waray gón
Na del nayayt Cháh bass ent Polláná gosht o sayén goshay damánéá Pollánay wasshén tawáray sehrá gár bitant Áyán bázén sharrangén bachakké ditagat bale Pollán cha drostán démáter at Anchó rang o dánag anchó gotth
É diwán damánéá mant Gapp o rapp but Kandag o maskará but Wahdé ganthiá tawár kot Pollán o Shér Mahmad pád atkant Á wánókén bachakk atant o har kelásesh gón pábandi gept
Gón Polláná é gwandhén nyádá sayénán tokshet ke watá adabdár mardomdóst o sharkerd pésh bedárant Polláná agan gappé jat áyán pa hobb o wáhagé gósh dásht o áiay maskaráyáni sará anchó kandagay badalá lápléthi wárt Á shekáray repk o honerán zabr atant O wahdé diwán halás but Pollán hakk o del áyáni sangat jódh bitagat
Do say haptag gwast o é dargatá Pollán gón áyán sakk nazzik but Cha wati hambán Shér Mahmadá ham gésh
Pollán Gappé bogoshán delá nayáray yakk róché Shér Mahmadá darráént
Na nah bogosh Pollán ke wánagá at gón áiá delgósh but
Taw é bachakkáni inchok hamráh mabi
Kai Omédzaiay
Haw man eshkotag ke é sharrén bachakk naant
Bale gón man sakk sharr ant Taw wat ditag ke chónén mardomdóst ant Wánagá béchárag nezór ant wa dege gappé bale dege har wadhá sharr ant Báwar kan man harwahdá esháni hamráh bán maná kaldáré ham harch kanagá naylant o pa man chó brátá ant Polláná áyáni bárawá Shér Mahmaday gapp dóst nabitagat
Chónáyá wa man ham sarzáherá áyáni tahá harábi nagendán bale…
Agan harábié mánesh záher bit Polláná áiay gappay tahá dawr kot
Chó sharr ent bale man eshkotag ke é sharrén bachakk naant Neshah meshah kananat Baré baré ke kangalá bant dozzi dáziá ham chakk o pad nabant Pameshká man cháret tará hál bedián ke taw mani sangaté ay o choshén gappán cha taw chér dayag badwáhié bit
É bárawá man ham eshkotag Yakk róché man cha áyán jost ham kot Áyán gosht má BiEsO BSO Kahuray mardom én o é dróg BiEsO Yásinay bachakkán sheng kotagant
Cha Pollánay é gappá Shér Mahmad kammé béwár but chiá ke á BiEsO Yásinay báské at
Polláná áiay béwári máret o gón narmi gosht Shér Mahmad Man tai sangati o dózwáhiay kadrá kanán bale mani hayálá á ham tai paymá mani sangat o dózwáh ant Polláná gosht o gapp chamedá kotthet
Yakk sohbé ke padá górichá sar kotagat Sayad o Delpoll o Oméd kanthinay masterén kóthiay konjéá zokkortag o cháh waragá atant
Yár Eshiá márá zarrá chath kot Delpoll goshagá at
Pollán é harchán karzit Sayadá bechkandet
Pa morgay mozhdawár kanagá móchkén chandhag lóthit Omédá hozzhárén shekáriay wadhá darráént
Chó haw bale man goshagá án ke móchkénay chandhag kadi band bit o …
Haw yár Sayadá Delpollay gapp gept gón Ni má lebzay gurchénagá dam bortag
Sharr ent godhá marchi wadhé kanén bárén Omédá gosht
Hamé wahdá saymi piradhay ganthiá tawár kot
Marchi may é piradh hálig ent Man rawán Polláná kárán Shomá ché goshet Doénán mannet Oméd goshádiá shot o dér nagwast gón Polláná atk Áyán paráiá cháh o kék lótháént Kammé dege gapp o rappá rand Omédá darráént Pollán yár Má pa taw dáwaté thahéntag
Dáwat Pollán hayrán but Parchá
Ni gósh dáret é goshit parchá taw yár may sharrén sangaté ay Má tará yakk róché náné ham wárént nakanén
Omédá anchó gosht ke Pollán ryáband but
Dáwat passhambehay shapá thahénag but Ádénagay chotthi démá at Bégáhá áyán pelemé cháragay prógrám kotagat Passhambehay bégáhá Omédá Pollán cha hásthalá parpathá doposhtag kot o wati mehmánjáhá áort Sayad o Delpoll pésará wadárig atant Áp o támá rand WiSiÁr o thiwi gón darzené rillá árag bitant
Taw chónén pelem cháray Pollán Omédá jost kot Mani kerrá har wadhén hast Matlab kwahnén nókén árth kamarshal…
Maná árth dóster bit
Omédá dege lahté rill Pollánay démá mocch kot Polláná yakké gechén kot o hamé per kanag but Bápén báná nendag o pelem chárag o gapp o rapay tahá samá nakapt ke kadi shap atk Áyán hamá wahdi samá but wahdé Oméday kasterén brát atk o waragay jádhi bayagay hály dát
Dér nabut ke pelem ham hallet Warag árag bitant Hamá warag ke del bogoshit tahr tahray warag parzónagay sará ér at Pollán wati chó ezzat diagá sakk wassh but Warag o charagá rand wahdé drost pa gég o gwam neshtant Polláná rawagay ejázat lóthet
Anni raway Delpoll hayrán but Tará hásthal dege delé wassh bit
Na yár Wasshiay gapp naent Maná kammé wánagi ent
Wánag bándá bit kant Chotthi ent Sharr bwán Sayadá bechkandáná gosht bale cha Pollánay rawgay gappá nagég at Omédá Sayadárá amtohti chammoké jat o Sayad dhanná dar atk
Taw wat goshay ke Shér Mahmad lógá shotag Ódá éoká tará wassh bit Delpollá jost kot
Haw maná éoká nendag o wánag washter bit Pollán angat rawgay hayálá at
Taw yár kamál kanay benend gappé janén Pelemé chárén Taw yakk shapé ham gón má gwázént nakanay Omédá gón kammé gelag gosht Oméday gappá Pollán gept Sangatán á haminchok ezzat dátagat ke áyáni gappy ennán kot nakot
Sayad ke Oméday chammokay sará dhanná shotagat padá atk o járy jat Parpath panchar ent O padá démy gón Polláná kot o goshty Pollán Ni taw é górichá ganter shot nakanay Marchi mósom o ólák hardo may boná ant Sayaday gappay sará drostán kandet
Pollánay pasonday dege pelemé bongéj but Pajjiá chahwári but Omédá anchén wadhéá Pollánay cháháni tahá tósénagi darmán mán gétk ke á hecch sahi nabut Albat Sayad o Delpollá hayál gwar at
Yár Maná wáb gerán ent Kammokéá rand Polláná geháset Áiay chamm cha wábá homár atant
Tai jágah tayár ent Omédá mehmánjáhay konjéá jatagén taht o nepádáni némagá dast shahár dát Pollán bétahmboli pád atk o nepádáni sará tachk but Sahtokéá rand á gránwáb at Oméd pád atk o Pollány thóhént bale á sodd o samáyá dhann at
Adhay é pelemá dar kan yár bachakk atkag árth pelem chárit Byá pa taw pondetagant hamedá Delpollá gón zahrnákén bechkandé gosht o Sayadá pelem dar kot
Chéé per kanán
Górich ent bápéné per kan Omédá saláh dát o Sayadá bápéné per kot Padá diwáná sharábi bótalé ham mekk but
Dhanná górichá shikk shikké chér at o bápén bán gón wati bápén chizzán sakk wassh at
Halaw
Hán Halaw
Ketáb raset
Haw Marchi
Chón áorty Jágahy zánt
Haw Pawny kot Goshty hamé dokkáná ke ketáb ér kanagi ent é band ent Man gosht bósht yakké dém dayán
Taw mát dém nadát na
Ennááán Mát tai ketábá begendit mani jendá koshit Tai sará gonjá zahr ent
Chiá
Goshit jenekkay deshtáry baráéntag
Hááán Deshtár wa taw wat yalah dát
Haw bale man mátay kerrá tai námá kotag
Taw zabr ay Kárá wat kanay námá mani kanay
Chón kanán Mát thahénagi ent
Taw choshén thahénóké ay godhá márá ham thahén gón
Mátay dastá dayán tará wat thahénit
Maná hayr ent Bechár kásedá mátay dastá nadayay ke domi pádáy mapróshit
Langé zánán
Haw
Allay Man nazántag Man bazzagárá dán ném kaláká hamódá óshtáréntag
Parwáh nést watigé Agan zahm jant shayré bandit
U bábi Sháeré zánán
Haw Baláhén Taw Karim Káseday nám naeshkotag
Eshkotag É hamé Karim Kásed ent Man goshtag zánán anchonáén kásedé
Na bábá É asli kásedé
Karim Kásed Tompá naneshtag
Neshtag Tompá bale marchán tai shahrá ent Sabz Bát Thiwiá kárá ent
Godhá gendag nabit
Kásedé na Chérokái kár kant… Háháhá Poshtá neshtag rajánk kant
Ché kant
Rajánk Translation Taw Balóchi nazánay
Zánán wati kacchá Taw gránén Balóchi kanay man sarpad nabán Bale sharr ent Bekan Man sekkán Taw maná róché labzé bogosh gón
Maná inchok sardardi tahmbol nakant Wat besekk Kásedá zánay chón kotag
Hán
Thiwiay jenekkéá mani ketábé dátagy Goshtagy eshiá bwán tai Balóchi sharr bit Man Kásedárá gosht Daut Taw mani ketábáni sará ásheki kanagá ay Chestá darráénty taw bárén Monir Momenay shayráni sará ásheki kanay
Háháhá Rást goshit
Rást goshit
Haw taw gón man anchó kanagá ay
Man baré baré jóshá bán Moniray shayré dapgál kanán bale gón taw ásheki kanagá naán
Hááán Godhá ché kanagá ent wájah
Eshk
Máná yakk ent
Yakk naent Ásheki sobakkén chizé eshk gránén chizé
Háháhá Báz zánay taw Tai eshk ant o degeráni ásheki haw
Haw Ásheki gón harkasá bit eshk gón yakkéá bit
Sharr ent Sharr ent Godhá hamá jenekkay Balóchi sharter bitag
Ennán Eshiay Balóchi beh sharr nabit
Taw chón zánay Balkén taw ham wati johdán kanagá ay
Háháhá Ennán Kásed maná kojá wár dant
Paw É lang ham dárag nabit Chetaw lang bitag Balkén hamé áshekiáni sará
Háháhá Ennán Kasániá tapéá geptag padá lang bitag
Eláj nabit
Ennán Pakkáén eláj nést
Mani ballok ham lang ent Dáktar goshant nabit
Darkasáni lang ent
Ennán Anni chizé sál ent Kóndhy nabant Dáktar goshant pahréz lóthit Kóndhán dotal makan Sarsolónthoki manend Bonay badalá tahsará benend
Shast o shekast
Ché
Shast o shekast Balóchi batalé Bezán mardom shast sálay ombrá rasit padá shekast o ájez bit
Ennán Anchén pirén hast sadá sar ant angat traddagá ant
Kammoké kamtery nakanay
Rásti Genezbokká mán ent sad sáli ballokéá Olempek gwázián pirénáni tách katthetag
Eshiá sharr nakotag
Chón
Báyad ent balloká shast o shekastay hayál bedáshtén
Háháhá Taw ke shastá rasay shast o shekastay hayálá bedár Balloká bell ke tachit
Tachag piréni laybé naent
Kasé tatk kant belly tachit
Moptá chiá kamáshán prósháénay Piránasriá dege layb ham bit kant
Ché Pattái
Ennán Dege
Dege kojám
Wadh wadhén
Kojám wadhén
Hamá wadhén Háháhá
Stupid
Rást goshán Lahté layb piránsariá sharrter bant Kasániay gappé Márá hamsáhegé hast at
Shot kessah
Háháhá Haw Bé kessahá taw sarpad nabay É marday jend pir at bale jany kasán at Domi jan aty Anchó ke sarshap but zálay kethi kethiáni tawár atk Métagay lóg kargin o koddhu atant Diwál o kampán nést at Pameshká har yakkéá wati hamsáhegáni bramsh o chedhekká eshkotant Man modám hayrán bitagán anchó ke sarshap bit é zál chiá kandit Róchá gendány beh nakandit
Á wati kandagán shapá kotthénit na
Háháhá Haw Mazan bitán godhá sahig bitán ke pirmardá keli kotag o áiá kandetag
Yááá Keli kotagy Chiá
Anchó Layb labái Piriay layb hamesh ant Mardom dege hecch kot nakant nendit dhéká keli kant
Yááá
Man pir bán anchó kanán
Stupid
Dege ché Piránsariá mardom chónáyá dege kár kot nakant
Kot kant
Ché kot kant
Taw nazánay
Ennán
Nóróz o Akbará ché kot Hayr Baksh o Mámá Kadir ché kanagá ant
Drájkasshén béwánki…
Didagáni maymá ádém hast ché
Bézobánén kessahán ádast ché
Ázagén bándát ché o gwast ché
Zendagiay laddh o bójá rast ché
Áblahén keshké yá gédhén menzelé
Wáhagé wayránén sótkálén delé
Chammagé sabzápén lordén tráwalé
Shiragén estuné arsáni shalé
Sabzokén wahmé gón wábán pédhetag
É jahán gón á jaháná médhetag
Tai zahiray zaymán zerdon lédhetag
Bass tará man jédhetag o jédhetag
Áp dán lonthá ent nokké tarr nabit
Del gonahgárén ke ás o char nabit
Cha watá gishit o pa wat sar nabit
Dard may jáná ent jáná dar nabit
Kahcharán naylon tai dozzén lashkará
Mázagán sóchán chó rókén angará
Pa zemin korbán bén má sad bará
Drapsh dant arwáh mehray sangará
Oo mani baht o kesmat o táleh
Byá tará wasshatké kanán dóstén
Taw mani zend o taw mani sáh ay
Taw mani dóstén ján o arwáh ay
Del mani band ent cha tai óstá
Cha tai dádán man ométwár án
Neshtag o chárán dán bebit róché
Gón tará mehray kessawán kárán
Oo mani baht o kesmat o táleh
Taw agán rást ent del wati shoshtag
Cha mani hobb o dósti o óstá
Man wati del pa wáheshé bastag
Ke watá mehray háterá koshtag
Mehr zánt á ke mehrabán bitag
Yá shapi pásán páspán bitag
Nay badén baht o nay radén kesmat
Nay choshén shum o shánzdahén táleh
Ke maná éleng janant washnayatk
Ke mani bámá Jawrakán dátag
Chi mayár ent ke bitagán dhálchár
Cha tai pollén pattará dér ent
Yá tará badwáhán sekén dátag
Yá mani hobbá del tai sér ent
Ke mani bahtá nék bad gardant
Sór bant kandháni lodhén nókáp
Gón maná zahr ant dái o sargwáp
Ke golén bánóré besingárant
Yá mani margay bazhn o jazhnáni
Deljamén mótk o zémeré byárant
É taén baht o kesmatay kár ant
Ke thithalén bójig ent shág morádáni
Dáem gón darkayl o gwarm o gwátán ent
Cha kojá lawhén nangaré byárán
Dán kadi ómálán kanán ambáz
Dán kadi zergwáté padá chandhit
Náhodá ácháré kadi bandit
Del mani hecch paymá nadant gwáhi
Ke man morádáni menzelá gendán
Man satar kawl o másagán bandán
Yá wati jigay tánjawán sendán
Nést madáyáni wáhagán ásar
Nay pa man koll o nay bazén kápar
Nay dege pir o zyáraté eshtag
Hecch nakot molláay dam o bandán
Kamm nabant darday tirok o sózmán
Taw mani dard o taw mani darmán
Taw mani zenday godhsari armán
Oo mani baht o kesmat o táleh
Byá tará wasshatké kanán dóstén
Salám ájui johday didán salám
Salám golzeminay shahidán salám
Abad zendagénán abad raptagénán hazárán salám
Salám ent tai Surábay á sangaráná
Salám ent tai Morgápay shérén saráná
Salám ent tai rájay del o mehteráná
Salám ent tai hónáni é rahbaráná
Tai shaydáén poll o bahárán salám
Salám ent tai Káhánay arsigén gatthán
Salám ent tai Háránay gyábán o patthán
Salám ent tai táwán o é jangay katthán
Salám ent tai shádán gamay dawr matthán
Tai áshóbchestén tawárán salám
Salám ent tai Bólánay ápshán o gwáshán
Salám ent tai Tutak chakár ent láshán
Salám ent tai jonzay jawán o kamáshán
Salám ent tai dahlá ke rastar lapáshán
Salám ent tai malgozárán salám
Salám ent tai Kilkawray baheshtén sabáhán
Salám ent tai Trátánay del o jangjáhán
Salám ent tai mangeh mayár o madháhán
Salám ent tai dódán o rahband o ráhán
Tai dircháriáni shahárán salám
Pa watá déwánagá tai zend sakk ásán kotag
Chanké nód o do kapódar yakk bechilé ázmán
Rang róchay shapá gendag lóthant
Dóst wábay wadhá gendag lóthant
Taw ke shahmé ay bolóréay tahá
Chamm tai sáhegá gendag lóthant
Machkadag
Tangahi
É tai machkadag
Hawr o gwátay sará
Dratkagén akséay dróshomá
Laddhetag cha jalashkáni shahrá wati
Chóke pirzáléay konthén maymay wadhá
Gón wati hastiá dhik dant o kapit
Tangahi
Man tai Sahti án
Ásén warnáiay bár mán kópagán
Taw begenday mazánay maná
Man korócháni tai sáhegá rostagán
Man ke hamedá wati zébnáki chetag
Taw nadistag maná
Goddhe taw
Wahdé hámén but
Tai é maccháni garkán kolónthán cha gésh
Bénagén kessaháni wati hósh man dratkagant
Tangahi
É wa annugén yakk róché at
Man ke gwastán chedá
Sádé pádán adhet
Chóke kabgéá máré patáyán kant
Anchó tonnigén chammán patátag maná
Páday pádinká bass kammokén mokketag
Chont ádénkén sawtáni zaptén badan
Atk o pádáni chérá mani proshtagant
Man pa sad moshkolá
Márpéchén badan nazz ártag wati
Didagán cha dar atk o deláni tahá ér kapán butagán
Angarén tonn wahdé wati nawbatá
Narmén rakkáni nyámá mani báletag
Kandagi butagán
Bass hamá ent padá
Hawr sáléá mahtal bebit
Yá cherágé cha bángwáhá pésar merit
Kárwáné gesar bit cha keshká wati
Yá anágáhá yakk zemeré
Wábén damkáná pádink pádá bedant
Dors chárant mani némagá
Man
Man é Sahti
Wati dág o pólengén zébáiay
Máneshá kabr bán
Tangahi
Sakk sharr kot gesar butagay
Zendagi
Shahdén zébáiay kandagé ón nasaggit edá
Taw nadistag maná
Man tai Sahti án
Man ke é zébnáki wati
Chó kolónthá tai maccháni chérá chetag
Del goshit
Taw padá kammén wátarr kotén
O saruná mani dág o pólengén zébáiay
Máneshay
Yakk koróchéay gwangé jatén
Yakk damé
Man gón delá gón razáyá wati kandetén
O padá man o taw
O tai machkadag
Har sayén waptatén
Perband
Zendagi halwatáni gyábáné
Wahday arwáh kapóti kabré
Kassé kayt kukué málit
O kasé arsé keshit
Taw ke rangé ay jalakshay
Taw ke pollé ay srapay
Taw ke meské ay sabáháni sará tálán bay
Taw ke sanjé ay
Saray shódagá káay mani chammáni tahá
Man bale ahdéay páband án
Natránán dardé
Man bale mehréay wáhond án
Narandán keshké
Drapshetag Éoki
Zendagi ke edá
Yakk gongén nalé
Béwasén sáhdáriay bolmay gwará
Bétawáriay názénk rómost kant
Zangán zurit delay
Didagán jost kant
Chóke mán durbonén chátéá kaptagén
Tonnay shahmay wadhá
Chó tahárén shapá
Bécherágén darigéay pach buagay hájatá
Chó kolóhay wadhá
Chóke bechkandéá
Drapshetag éoki
É abétki dawáé naent
Jangalá kall kot o kóh per dátagant
Zi edá
Kilag o kawr o kóh
Meskén gyábán o zer
Koll cha didagán kaptagant
Marchién rang o bó
É chedhekká
É diwál o bramsh o darig
Bas tawáréay sengay sará rostagant
Hecch nést ent
Na alháné góshán bejan
O nedárah bekan
Chóke bégwáhén mondrikéay
Tránagáni wadhá
Chó shapá
Chó tahárén laday kaptagén suchená
Drapshetag éoki
Gendagá ay cherágéay dután cha halké thahit
Halká zurit kasé
Rahnén yakk dottokéay kathuray tahá chér dant
Dánke é máh o rócháni
Tawwáp sarjam bebit
Pa wati chonkiáni gamá
Zendagén shántolé
Kant wahdá polónchá wati
Pa dege bédehé bál kant
Wahday dastáni angár kaptant zerá
Chóke béaksén ádénkéay wáhagá
Chó cherágay lahá
Chóke nádráhay bésetrén oppáragáni wadhá
Drapshetag éoki
Anchén nakshé mani negáhán ent
Maymay pádán zari patáhán ent
Marchi bon geptagant deláni halk
Sohb mán surmagén kabáhán ent
Tonnigén keshké ay na shepádén cherágé ay
Gón didagán natránay che paymén cherágé ay
Sóhán kant seláhán pa taw gwát har shapá
Tahnáén métagéay ganókén cherágé ay
Chóke gerók shahmay o chó zémerá bojay
Bandigén shántolé ay ke bálén cherágé ay
Har maiyatén darigá tai bramsh sraptagant
Gwátáni hamzobán ay malangén cherágé ay
Didagzebahrén mósoméá sanj butagay
Enjirén sháhadháni shodikén cherágé ay
Tai sáhegá madrapshant mani dard chón kanant
Pormehrén didagé ay tabibén cherágé ay
Nun gellaháni danz rodán ant tai sáhegá
Dódáni kwahnén halká nawáén cherágé ay
Har pás bálán man tará arwáhay máneshá
May gwastagén shapáni taw wábén cherágé ay
Hóshámé bar kanán ent Monir didagán mani
Rozhnáén nur ay taw tanakkén cherágé ay
Kóh o gyábán damk o daryá róshná
Taw cherágé ay tai donyá róshná
Sambahant bandén darigáni nasib
Chamm salámat har tamáshá róshná
Byá zemestán póshagá ent métagá
Byá manárá ás pédhá róshná
Mortagén mardáni armánán kotant
Rotkagén kabráni dhiwá róshná
Yal nadátag man tai námay gerag
Gwátá kortag har chedhekká róshná
Sohb bósit shengén malgórán tai
Shap chedá raptag nun pád á róshná
Pésará man pa taw bálet del wati
Butagant estál randá róshná
Taw ke jonzay jonzant máh o róch ham
Tai mosáper kawshay har tá róshná
Drapshay taw wábáni hankéná wati
Man wati kawláni démá róshná
Harkojá chárán Monir gendán watá
Mehr tai ádénkay paymá róshná
Shishagén wáb o dráhián próshay
Neshtagay proshtagén botán próshay
Kandán kandáná holkahán próshay
Anchóke jawzi dánagán próshay
Didagán dám o móchkén chetant
Taw ke wahmáni bánzolán próshay
É kalátán cheret názénant
Pa kay sawtáni mohragán próshay
Pésh dárán kayá delay chondhán
Taw wa rájáni sannatán próshay
Gazz kawray sorant tai gégáná
Parchá chó nagdén loddhagán próshay
Na hatam rang dant darig o darán
Na taw chammáni mozhdahán próshay
Shap bójigé sázag bit
Wáb cherágé bálag bit
Gwátá josté dastá ent
Daryá chón bádénag bit
Tai malgóray kaypay mojá
Bégáh chammé surmag bit
Áp kawárá nesht nakant
Ás delá pahrézag bit
Anchóke taw rást goshay
Dróg ón anchó bandag bit
Gwátá maktab matth kotag
Ásá rasm rabédag bit
Gón má zendag bu zánay
Lahté zahr hawádag bit
Sénag halké ábádén
Mehr mabit ta kénag bit
Labzán harkas setr kotag
Gongén ahd wa chédag bit
Zébái tai ranj mabit
Del wa padá répénag bit
Incho cherágáni nyámá
Tahná shap delwárag bit
Eshkay waylay shekár buán ant
Morg may hamtawár buán ant
Dóst o yáráni surmagén gellah
Jangaléay gobár buán ant
Chónén háméné ke drachkáni sará
Rang tai áshkár buán ant
Taw nayátkay o poll óstáni
Nun sarichkáni hár buán ant
Menzeláni cherág mortant Monir
Keshk ham béwadár buán ant
Kay ent ke emrózay chérén rázán chó áshkárá sorénagá ent
Tai zébnákiá gón janán ent mani tawárá sorénagá ent
Tá kad chó bé rang o chádh nendán tá kad é dámon abétk mánit
Zahiray pádinká zémerénit gonáhé shárá sorénagá ent
Bechár zenday padardén arwáh tai rangá bandikéá gón bastag
É tonnién bégahá kapótáni har katárá sorénagá ent
Tai darday chádh ent ke gwánzagá ent jahán kollén gón rang o dábán
É chawl wápénagá ent márá é chawl márá sorénagá ent
May jonz mahtal pa jalwahán tai may kerd gón wáhagá tai émen
Chó pád keshká shoházagá ant chó dast kárá sorénagá ent
Monir gwátay zaipén arwáh kai mehlabán incho shór dátag
Bechár kawshá gón lahmén krámán é kóhsárá sorénagá ent
Zamánagárá tai zébáiá goshag lóthán
Man máhé án na chérágé bale balag lóthán
Hamé damáná hatam kayt o bit mani mehmán
Hamé ke ach watá dhanná man dar kapag lóthán
Tai gamá gón mani jend ham sharik naent
Tai zahirá man ach wat ón pach gerag lóthán
Man sestagán cha wati maymá mohragay paymá
Tai anárkay saray arsé án badag lóthán
Abayd ach tai rangá dege mamánit hecch
Wati man ahdá hamá géchená kanag lóthán
Damáné pa maná atkay zarant del o donyá
É róchá káparay jamkéá mán janag lóthán
Man zendag án ke tai gwáhiá bedant kassé
Man neshtagán tai kolóhé watá dayag lóthán
Baré yakk hájaté sáyán baré nókén gamé ménán
Maná darmán berépénit o dardé man berépénán
Sagáré markabé kabré na dáwá na gobáré hast
Kay ent angat sorénán kant mandilán negárénán
Hayáláni damag sabz ent o wahmáni ramag tálán
Zemin chó ázmáná ent o dardán shénk chárénán
É del é mehlabén rangáni addirah salámat bát
Agan mósom bematthit man dege nimóné bádénán
Kojám keshká á wátarrit kojám hankéná menzel kant
Damé pésar byatkénán yá sahté pasht bekapténán
Tai óstay táhatay setká baheshté sázetag pa man
Negáh chó sojdagá dratkant darigán bénomázénán
Hamá armáná roshná kan hamá kwahnén delá bálén
É shap dán menzelé bortag cherágán nókgáménán
Monir shaydáén morgáná mani halkay amánat gón
Hatam mán bánzolán pétkag kapótán delgayábénán
Chamm telahkár buagá ant goshay
Wáb estár buagá ant goshay
Taw kojá ay tai shaydá o ganók
Nun padá sár buagá ant goshay
Marchán kandáná shalant cha chammán
Ars makkár buagá ant goshay
Zahrnák ent may jédhagáni badan
Wahm syahmár buagá ant goshay
Dardá chádhé na lezzaté gón ent
Del gonahgár buagá ant goshay
Taw ke hankén wati matthátag
Keshk bázár buagá ant goshay
Rangay ásá tai shódag lóthant
Zahir légár buagá ant goshay
Péch malgórán ke cherágáni
Kárawán gár buagá ant goshay
Pa maná sártén mehr shanzán ant
Shénk tai shár buagá ant goshay
Hár nun métagán gerán ent padá
Darp hóshámay sar rechán ent padá
Wahday tawkal chó kadhabbá proshtag
Bánzolé jambarán adhán ent padá
Ásay drachké padá keshag lóthit
Embari hawr mehrawán ent padá
Man nun zánán ke keshká mattháit
Hamsapar kallié raján ent padá
Sayl bekan wahday niyatay rangán
Bad goshán ent o bad kanán ent padá
Zi tai zébáiay rangán gwartag
Darday hámén pad gerán ent padá
Kawsh déwánagén bégáhay Monir
Zahirán jigá mani moshán ent padá
Shap
É tahárén shap mani bináén darday hambaló
Parchá bandit bánzolán
É keshk o dar gimortagén
Pa shahmi trampé pa chedhekkái bolórén thokkoré
Cha ázmánay sabzokén daryáyá ádém raptagant
Byá mani bináén darday hambaló
Byá maná chó sengoké
Dastá kan ápá dawr day
Balkén rodit bramshé o shahmé rók bit
Taw éok ay man éok án
O éok ent é wahd chó wayránagay
Tahnáén yakk macchi boné
Delá wa báz lóthetag
Wati zamánagay shapárá chamm per kanán bale
Wati tahá ke sar jatag
Hazár keshk kabr atant
Hazár randá gón watá
Man dhik wárt o kaptagán
Padá gón dastmóshián
Watárá dist man
Tai rang o zébay dargahá
Tará gón halwatá atán
É shishagán bozur o
Kammén nur mán bekan beday
Kasánokén chedhekkahé nabut
Cha jengolá sobakter ent
Wáb wahdé bál kant
Wáb wahdé bál kant
Ta didagán samá nabit
Na cherág chakk janant
Na sarjahá cha halwaté rodit
Kasánokén chedhekkahé nabut
Man jédhagá atán
Morg drachkáni ke armán ant
Paché bál kanant
Hórkén chammáni koduáni darán band kanán
Sar janán waptagén damkáni tahá
Shap wati mahparán pécháná mani démá gwazit
É tahári zeré
Chamm goshay ráchen ant
Poll o estinén cháder tai
Drapshagá ent mani
Béwatén éokiay zerá
Chóke ácháréá
Byá mani didagán
Sháray lambá beband
O bebar gón watá
Yá zeray sénagá
Chó cherágá bebal
Máhay paymá becham
Por harid ent
Mani gyábánay kapótáná bogosh
Balkén nun sotkagén sénag
Ón nehádé kárant
Balkén bon geptagén peryát ón
Kárá byáant
Mani gyábánay kapótáná bogosh
Jannat o bágén koduán
Wati chammáni tahá chér dayet
Hamsapar é taw ay
Yá tai óstay shap ent
Chó tahárén zerá
Chawl jant didagán
Sheng ent har némagá
Chóke gyábánéá
Hamsapar byá darigán bopósh
Dán machárán kasá
Hamsapar byá mani didagán dág day
Dán magendán watá
Chó péchdárén damkéay nasibá shap
Ke táb wárt o gár bit wati tahá
Agan é ázmán ágah ent
Godhá bogosh ke bramshé trampé dém day
Del o negáh chórah ant
Hamé damáná thithié tawár kant
Chó ásay drachk o ápay róshnáiá
Mani tahá rodit
Rechit proshit o gár bit
Man bramshé án man trampé án
Tawáré án o ásé án
Bale shap ent
O péchdárén damkay har padag
Ke ér rawt taháriá
Del tahár o zahir kambar yakk bechilé ázmán
Gozhnagén chammáni ásar yakk bechilé ázmán
Pa watá déwánagá tai zend sakk ásán kotag
Chanké nód o do kapódar yakk bechilé ázmán
Shahmit chó durén geróká hoshk bit nambay wadhá
Zend o marg o pors o sarbar yakk bechilé ázmán
É zemin káhé ke rostag nawbatay sengi shamé
Kalkashánay tarr o mántarr yakk bechilé ázmán
Ach tai yádáni kohdémán gwazit rawt ent kojá
Bazzagén óstáni kótar yakk bechilé ázmán
Mawjerén wahmáni tandán póshetag donyá Monir
Brahnagén setkáni rahsar yakk bechilé ázmán
Dán kad ganók eshkay bechárit watá borawt
Dorsén darig kór ant tamáshá kojá borawt
Har tábay dámoná edá kabr ant del o negáh
É péchdárén damkáni táleh kojá borawt
Bell mohragén zahir madóch giray dámoná
Anchén sabakké wánén ke zután delá borawt
Tai shirkenén wadáráni hámén páshk bit
É didagáni tonn pa wábá kojá borawt
Mardom kasánén shahmé begendit ganók bit
Taw anchó zébdár ay ke sabré sará borawt
Má tai zahiray róshenén danzay mosáper én
Kassé byayt gón má nabit ent jetá borawt
Anchén gamé beday ke benakashit zamánagá
Bóshtit chó kóhsárá o máray wadhá borawt
Kassé maná cha wahdá jetá mánáé bedant
Pa man edá byayt na gón man chedá borawt
Yá besáz zendáné yá boprósh bárigé
Chincho résetag wahmán bétamáhén bandigé
Halk cha tai jalwáhay rangán anchó sar retkag
Byá bechár har didag bénagáni kánigé
É ke rahsarán sheng ant tonná dátagant bálád
É mosáperén drachkán gón naent kalligé
Gón watá tawázah kant wat wati sará kandit
Shahr ke ganókéay marchi dertagén jigé
Hiskagáná wáres nést ars ham darámad may
Wáhagay shahidáná pors o nayké porsigé
Karpásokén bramshé mán tawárán ent bary gón
Némchammi chedhekkáé ke chárán ent bary gón
Dardé ke mani zémerán péchán ent majédhy
Zahiré ke tai kessahá árán ent bary gón
Bésodd cha wat o wati donyáyá ganóké
Tai mohragán dábáni shomárán ent bary gón
Darday hamé dhiwá ke nakoshtag shapay gwátá
É chamm dege wábéay homárán ent bary gón
Chádhé ke tai didagay tásá ent beréchy
Torsé ke mani shahray gobárán ent bary gón
É gwát ke arwáhay sará shanzit zabádán
Sázáni delá dast samárán ent bary gón
É mósomá gónápé nakeshtag mán darigán
É óst goshay jambaré gwárán ent bary gón
Danzé ke Monir rahsarán óshtátag mácháry
Shahmé ke wati dámoná dárán ent bary gón
Dard o mahram bebán kojá borawán
Sár o barjam bebán kojá borawán
Shap taw ay shahr taw cherág taw ay
Nun man jahndam bebán kojá borawán
Tir zébáiay kamáná ent
Morgán gón ram bebán kojá borawán
Gón tai loddhagán malarzit del
Incho mohkam bebán kojá borawán
Sáheg ay zerday ápsar ay chammay
Bé taw sarjam bebán kojá borawán
Bramshé déwánagén chárráhá hatam ródénit
Tarrit arwáhay wati gárén kelitán pólit
Kandag o arsán mán yakk táséá ménag lóthit
Róché róché wa maná darday talab kandénit
Ach maná dur bebit gwátay mokámán dozzit
Kayt nazzuká ta ótágé cha ásá kasshit
Óst hankénén ganóké tai gyábán nasib
Angarén kukuán zurit o gedáné sázit
Zémerénit wati pádinkán o jambar gwárant
Á mani dráhiá kawréay wadhá mattháit
May ganóki ent hamá o may sáray sár hamá
Chammay karkénkay tahá mehlabén sanján ménit
Enshapi nódé beshanzit drahén didag boddhant
Enshapi ásé bojonzit delán pédháit
Chébari wáhagay mitápá man angar keshtag
Tonn wati bénagén shénkán mani lonthán málit
Anchén shahmé Monir gyábáná rajit bázáré
Anchén bechkandé kalátáni delán tarrénit
Tahári yátgáré buagi ent
É máhárá gobáré buagi ent
É wahmé ke koduán wábá naylit
Yá gyábáná dayáré buagi ent
Damáné bár dant hóshámay shahrá
Nun daryá régzáré buagi ent
Mán jenday andará harkas bethappit
Abétki kóhsáré buagi ent
Panáh dant dorsén waswásán deláni
É béwánki dayáré buagi ent
Tawámén omr óstán gwánzagá kant
Hamá ke pa gedáré buagi ent
Hamé ke neshtag ent chammáni tóká
Monir é tors máré buagi ent
Del darámad cha keshk o rahbandán
Kaptag hóshám shakkalén shandán
Taw wa démá mani wadárá ay
Man kai ahday sáhegá zhand án
Harjáh cháray taw hatam ródénay
Chamm adhán ant gón shishagén tandán
Pa ganóki adhán o gishán ent
Del gón dánáén wahday rahbandán
Man Monir sháhén wahday hamsáheg
Tonn nóshán o shénk per bandán
Mehray sháné tará chenán o dayán
Dódmáné tará chenán o dayán
Taw ke hamráh ay zeminay keshkán
Ázmáné tará chenán o dayán
Máh o estál tai chammán wapsant
Surmadáné tará chenán o dayán
Wahd waptag sagáray sácháná
Byá kamáné tará chenán o dayán
Bell chó arsá tai kotthá berechán
Tai nesháné tará chenán o dayán
Bu kapóté o delay bastá byá
Buch o dáné tará chenán o dayán
Taw mani pádán keshk pédhátant
Man gedáné tará chenán o dayán
Parchá thahláni teláhán réchay
Nogradáné tará chenán o dayán
Belly póshit Monir may ahdán
Byá zobáné tará chenán o dayán
Régzáré nayke gyábáné zeré
Kaddahé tonnigén paymáné zeré
Má tai chammay tahá shóházetag
Gwandhokén pézhgáhé ázmáné zeré
Moj ke nendit genday kóhay dámoná
Gozhnagén apsé o kádáné zeré
Nawbatay béwábén chammán mán kot
Daz bekaptén kadde darmáné zeré
Harkasá gón but nódi sáhegé
Bahr bobutén genday ensáné zeré
Má pa taw harróch nesht o gwaptagat
Kessahé sártén zemestáné zeré
Taw gesar butay ke sestag ach maná
Didagé ósté o mahkáné zeré
Bé tará déwánagén é del Monir
Proshtagén bójigi sokkáné zeré
Dazgatth án cha sim o sanán
Neshtag laybu jódh kanán
Marchán ach taw béhál án
Marchán gón wat gapp kanán
Chamm gón pádán deltang ant
Del dróhán ent golbadanán
Wahday pódhá bórénán
Drachk o dárán shayr kanán
Dér ent tarr o gard nabit
Dér ent ke man béwatan án
Sar geragi ent tóshag nést
Margá wati man rahn kanán
Chincho kabr bokóchán man
Dánke watárá dar bejanán
Móh nabit ke tazhnán tai
Byárán pa wat sar bekanán
Dóshi Koduán Náletag
Porzemérén dardé nabutag tálehá
Pirén chenáléay boná
Armán chó tákán retkagant
Dam bortag nálókén nalán
Kassé edá proshtadelén
Damkáni báládá
Namálit mehlabén dwáyán wati
Man gón wati hórkén delá
Delgósh atán
Del chó kapóté béwas at
Na shahmé rostag holkahá
Nayke chedhekkáé balet mán didagán
Ke nágahán
Dóshi koduán náletag
Átrápy zémer máletag
Dóshi koduán náletag
Addirahán kessah kotag
Zend yakk hanóshén mehlabé
Sohbay hamok chánthay sará
Parréchit zolpán gwaptagén
Wahm o gománán bahr kant
Shámay teláhén métagá
Kaypáni jué kant rawán
Chó máhekán
Dóshi koduán náletag
Addirahán kessah kotag
Nawbat gón chawlán chikui
Chóke malangá sarbatag
Menzel janán
Mastén maláráni sará
Wáb ent o ágáh ent baré
Róchá gón rang o jalwahán
Kant dastay mondriká wati
Dorsén gonáhán tollosén
Mán págay péchán mán jant
Dóshi koduán náletag
Addirahán kessah kotag
Bim chó ramézáni srapé
Béwánkiá shép geptagant
Mán wahday bógáni shamán
Wahmáni dazródén keshár
Chó jangaléá sabzetag
Sohbáni mesk o mehlabén
Pézhgáh gwátá roptagant
Shámay teláhén métagá
Kaypáni juá tam kotag
Danzé ke tálán ent sará
Dardé ke péchán ent watá
Gón zend-esmén holkahay
Damkáni dráj o márpéchén lankokán
Na shahmé rostag holkahá
Nayke chedhekkáé balet mán didagán
Dóshi koduán náletag
Addirahán kessah kotag
Wábáni Sakrát
Wádh nambar Passeni
Proshtagén óstáni dhanné sirkagén
Pipokéá seng mán
Badtawárén dódéá dastá kotag
O layb dárit métagá
Angarén chammán gón chárit métagá
Taw ke bár dátag
Mani chédag wati arwáhay gongén máneshá
Man tai chahrag wati chammáni lonjén gobbahá ógáretag
Taw magosh ke man kay án
O man nadhassán hecch tará
Taw nazánay taw wati
Maiyat shamoshtag mán kojám chánthay dapá
Damk chó apsá shedán ant o gwazant
Pádmál ent Ádamay óbádagay
Bé chamm o pónzén ákebat
Thithalén wábáni sakrátá chó danzá jalletag
Man wati dóstigén chamméay tahá sar kasshetag
Dán mahsharay wábá godhet
Chó tazbiay yakk ámagén ótágéá
Sestag zamánag
É damán o róch o máh o sál
Shengáná gesar butant cha yakké domiá
Chó mohragá
Kay bezánt ke taw kojá ay
Man kojá
Kass wati jáhá naent
Bass thithalén wábáni sakrátá chó danzá jalletag
Tamáshá
Na émeniay jalashké na darday ásháé
Hamok dábay tahá wáb rangay daryáé
Na kwahnén rasmay wadhá ent na nókén dáwáé
Shepádén pádéá póshit didagi táé
Rawán ent chawl janáná goshay ke daryáé
Tamáhay ásay tahá mán dant zébáé
Negáhay dámoná nazz áragi tamásháé
Mán wahday sénagá singáragi tamásháé
Shanzán Bu Estinbadan
Shanzán bu estinbadan
Shanzit tai nódén tránagé
Gédi málárén chawl jant
Man gón molurén jédhagán
Démá kanán ahday botá
Damk o darigán sharr kanán
Sohbán o bégáhán gwapán
Sáchán pa zendá mósomé
Shanzán bu estinbadan
Shanzán bu estinbadan
Kaypáni tonnigén taman
Shengit wahdé rahsarán
Bégáhay barpén kaddahá
Angárén zaymán mán kant
Nóshit wati tahnáiá
Shanzán bu estinbadan
Shanzán bu estinbadan
Waswás o mónján kambarén
Anchén padánké sázetag
Dorsén darigán métagay
Mast o homárén shántolé
Péchit wati chammay tahá
Bit narm narmá sar kapán
Shanzán bu estinbadan
Shanzán bu estinbadan
Taw gón bolórén shanzagán
Chó sanjay paymá botkagay
É rang rangén holkahay
Damkáni táleh gón wati
Mórdánagán taw nakshetag
Man pa tai yakk shahméá
É omray tazbi kasshetag
Shanzán bu estinbadan
Shanzán bu estinbadan
Syahmár zendánén shapé
Tahnáiay chammán dajit
Zébáiá résán kant
Bal gón tabibén halwatán
Shal gón cherágén bánzolán
Chammáná ómáné beday
Wábáná darsháné beday
Shanzán bu estinbadan
Armán
Már chón sapar kanant
Hamé wadhá
Jengolé chón bésamá o bépakár bál kant
Áp chón péch wárt o chawl jant
Zémeré chón chest bit o jahl kayt
Gwáté anchó kól dant
Ás chón bétalab balit
Hamé wadhá
É shahray damk o métagán
Chó áp o gwát o zémerá
Chó ás o már o jengolá bebán
Kojám rang matth bit
Kojám dard enserit
Del Máná Bit
Ay gór-bashánag-bánórén emróz bechár
Kandhig-gwarén yakk morgéá
Mán sonthá chetag o bál kotag
Hecch sawt nasraptag chágerdá
Hecch dánk nakaptag hankéná
Bass mónjé táb o rés waráná gwast chedá
Ke gál nabant del máná bit
Bell áskarárén dargáhá
Yakk sahté zemestán jágah kant
Bell dard rabédag mattháit
O zahg pa másán pás janant
Gón rangán sázant názénké
Yá laybé lonthán chaspénant
Ke gál nabant del máná bit
Kai giray surmagchammén bot ant
Bégáhay darigá sar kasshant
Némbálén gobáré ráhsarán
Hónakkén kolóhé per réchit
Estin natránant sáheg bant
Nun bramsh keshay yá chádh ronay
Ke gál nabant del máná bit
Kad wáb kapit é gamgréshag
Chamm nazz kotant koll áwázán
É ahday sherishay shikuén
Har sháhay sará
Shap chawl waráná jédhán ent
Ke gál nabant del máná bit
Pajjár
Taw cherágé buténay
Man watá shapé sázet
Nayke bálué bután
Na watá darigé kot
Nake didagé bután
Taw cherágé buténay
Man cherágé buténán
Dur bay yá nazzuká
Pa man sháhegán ay taw
Sohb bit yá bégáh
Pa man mayzar o sabz ay
Pa taw sar janán án man
Gón shodikén dhiwáyán
Pa taw dam barán án man
Gón zaipén arwáhá
Harró bramsh ródénán
Taw mani charágjáh ay
Donyá
Man tai zébáiay shishagéay tahá
Ér kortag pa wat
Sabzén hazzáméay sáhaté
Yakk kodué
Koduay tahá shirkenén kukué
Yakk darigé
Ke sohbay sará
Tyábay chawláni porzémerén bramshéá pach bebit
Sárt o rozhnáén yakk
Hordén tahnáié
Arsi trampay wadhá
Kadde yakk mohragé
Ke bedárit maná o tará o hodáyá mani
Wadárig ent jahán diwáléay poshtá o shap démá
Chedhekkáyán delá wápén sapar démá o shap démá
Man parréchán wati hóshámay ótágán ke sar begerán
Wati chawlán patáyán ent maná daryá o shap démá
Na é keshkán sagé ráshit na bimé pádán pédháit
Man o armán o del tahná jahán tahná o shap démá
Tai ahday ganókán zahr cháréntag hamok dhiwá
Chó márá táb wártag wáhagay keshká o shap démá
Monir man gón delá nesht o cherágén dard názéntant
Modám nádént má poshtá wati donyá o shap démá
Hastiay maiyatá boshód o beday
Áp o ásay tahá boshód o beday
Chell o póleng ent mani shálay wadhá
Shahray gwátá maná boshód o beday
Didagán bell gón gobárán sélant
Arsé chó mohragá boshód o beday
Sayli estunéá maná goshtag
Ázmánay ladá boshód o beday
Koll shahmókén chedhekká waptant
Nun shapay niyatá boshód o beday
Zaymán chammáni dágdár kotant
É cherágán padá boshód o beday
Dáragi ent bale zendagi móh nadant
Jonzagi ent bale zendagi móh nadant
Harka neshtag wati máneshay sangará
Torsagi ent bale zendagi móh nadant
Tai zahiráni halká nesháné wati
Pólagi ent bale zendagi móh nadant
Bim dant jédhagáni shapén jangjáh
Lekkagi ent bale zendagi móh nadant
Cháretag marchi ádénk man nawbatay
Kandagi ent bale zendagi móh nadant
Wahdá ádém gón taw damé katrahé
Jallagi ent bale zendagi móh nadant
Man wa zánán Monir mehr tai pa maná
Zendagi ent bale zendagi móh nadant
Mesk o abirén malgórán dasté shengén dasté péch
Ásbolórén didókán shahmé shengén shahmé péch
Dánke gwánzag ágáh ant dánke armán trán kanant
Zarr o teláhén lilawán pásé shengén pásé péch
Tás-shakunén ahdán may belly háré zurit rawt
Tonnigén koll ekrárán róché shengén róché péch
Óstay tandán dón kotant pa tai wadárá béwáb ant
Proshtamaymén róshendán bramshé shengén bramshé péch
Bór mán kessah nál bebant o zahm mán shayrá bramsh bedant
Wahday gayámén kohdémán halké shengén halké péch
Distag Monir taw dáem gón drachk o dárán hamzil ay
Béwánkiay hankénán shayré shengén shayré péch
Shap ke kotthet pasht nakaptag del ágáh
Pa taw neshtag gón man nawaptag del ágáh
Má chó shayray rangá kamátag waswásé
Má chó kessah nesht o gwaptag del ágáh
May wábáni nazziká máhé barkat but
Ach má anga dur naraptag del ágáh
Cha tai zébay dargáhá bébahr naent
Pásé rók ent pásé sraptag del ágáh
Angarén ahdé byá keshén damkán
Yá zemestáné per dayén damkán
Shahr ártag kayá chagal dátag
Marchi daryáay proshtagén damkán
Má wati mehray mosallá pach kot
Mán gonahgár butagén damkán
Marchán tahnáiay jámag lokk ent
Byá gón megrázéá chenén damkán
Nést kassé ke bebárt en t lógá
Delshodik o mosáperén damkán
Wáb sohbá drahén chandhag lóthant
Kassé rópán ent waptagén damkán
Sánkalon rézetant karáráni
Byá chó tawká gwará kanén damkán
Kay bokóchit o dar begéjit maná
Dráhiay bár dátagén damkán
Jallaké chónén áshekén arwáh
Táb dant ábréshomén damkán
Máh estálén didagán réchit
Surmagén shahray shépagén damkán
Kollén donyá Monir éokk ent
Byá gedáná wati barén damkán
Hórk incho makan bégahá kaddahá
Dawr day duriay dózahá kaddahá
Tonn sar retkag wahday ke nun ér kant
Tai maláráni kahnay tahá kaddahá
Darp wahdé ométáni kollén proshant
Kombá kombá bekan kaddahá kaddahá
Tai zahiráni rahnán bomókán kanán
Gamshonásén delay bésahá kaddahá
Ér bokkant doén didagáni matáh
Tonn o ápay makan kessahá kaddahá
Dam bortagant negáh wati tonnay nóshagá
Trampé ón pash t nakaptag zeminay taláwagá
Emrózay haymahárá má gyábánéá jatag
Jáhé bobutén nendagá ráhé pa lekkagá
Zendá dayán o nawl kanán ráchené pa wat
Daryáay chawlán bandán tai tahtay pádagá
Ásárá rahnén chammay tahá chón wáb kayt
Anchén delé bebit ke bomókit nedáragá
Dard o zahirán bell bale wahday brahnagi
Dréga beras e tén bakmalén tazhné pa póshagá
Pa kay Monir benakshán é ádénkén gellahán
Kassé edá najant wati jenday chahragá
Armán rókén angar ant
Pa nambién sohbé zarant
Estál morgán wártagant
Áhu chedhekkáyán charant
Chammán srapant bé mósomá
Dazródén hóshámay bar ant
Shap móled ant tai mehlabay
Róch tai lekáhay chákar ant
Táleh gobárén métagay
Áchesh kathirén jamabar ant
Óstáná mókal dát man
Gránkimati zahré bwarant
Dardé jabiná kabr but
Estál chammán andar ant
Ázmudagén dardé dayay
Kandag tai pédáwar ant
Gwáchi may zahiráni Monir
Dorrén waláyattán sar ant
Shántolé dur nálagá ent maná
Bárén kay gósh dáragá ent maná
Shénk o estál raptagant tángo
Ázmán tahná kópagá ent maná
Kammén byá ke tará bechárán man
Pa wat zahir buagá ent maná
Róché róché ke watá man gendán
Chárán tai dard sázagá ent maná
Anchó kwahn ent ke tará dát nabit
Wahd dazmálé kisagá ent maná
Nun pa sháné pa taw man mort kanán
Zendagi dóst dáragá ent maná
Taw ke dur ay mani cherág tai gam
Róche rahmáná bálagá ent maná
Tonnig ent del daryá wáb
Shap zébá na zébá wáb
Pád patátant ekrárán
Chamm nagendant parchá wáb
Wáb makap ke shap pollit
Dar káyant pa swádá wáb
Taw dhiwá taw estálé
Byá may shahrá pédhá wáb
Shap chó kalátá ampostag
Wáb ant chamm tamáshá wáb
Dóshi gwátá sakk kassh e tag
Retkant drachkay chérá wáb
Chammán chátá dawr dayán
Dar káyant cha tásá wáb
Mardom wapsant zut Monir
Ágah bant saruná wáb
Morg o mósom buténant
Mardom mardom buténant
Wahd bobutén bójigé
Áshek málom buténant
Dráj ent ráh kass gapp nakant
Chédag mardom buténant
Sártén jambar bégáhay
Dóstay mólom buténant
Mehrá butén hankéné
Gam pa mósom buténant
Zend cha margá butén jetá
Yá hamdróshom buténant
Pand janán ant chamm Monir
Keshk ábréshom buténant
Chammán wábé lonthán dwáé rahn kotag
Má del móket yá donyáé rahn kotag
Tai é ganóká pa taw hecchi dát nakot
Yakk emrózé yakk pardáé rahn kotag
Byá ke watárá man cha sawásán pach geptag
Pa tai bramshán chammi táé rahn kotag
Marchi padá cha zendá gámé pash t kaptén
Marchi padá má yakk dáwáé rahn kotag
Layb kotag gón tonnay chawlán dáem má
Trampé katthet yá daryáé rahn kotag
Hamá jáhá
Ke labzáni golén dhiwá
Darámad bant cha áwázán
Cha mánáay poténkán gár bit
Ezmay sagáray zeh
Hamá jáhá
Man tahná pa wat o pa taw
Damáné sázagay johdá goláésh án
Pa man é shayrsázi
Na dege shogolé na nimóné
May bázárá siré bayagá at Bachakk o jenekk doén may wati bázárayg etant Bachakk man distagat Á may bázáray shepánk at o bázáray chawakky gón etant Kesás bist o panch bist o shash sálay warnáé at Kóh o shépán abayd áiá dege hecch nadistagat pameshká cha donyáay magr o honerán bésamá sakkén tachk o sádagén bachakké at Jenekk man nadistagat albat áiay sharrangi o dáb o kehébáni habar modám métagay wadag o áshekén bachakkáni dapá at Cha áiay har wahday singár o sáp o palgáriay sawabá métagay bachakkán áiay nám ádénk bastagat
Siray goddhi nedárag at Do mardomá sálónk dastá geptagat o pa lógá gwázénagá pédág etant Lógay dapá bázén janén o mardéné mocch at Hamé mocchiay tahá man ham gón etán Sálónk o bánóray saráni dhikk dayagá pad wahdé sargwapá bánóray dém dará kot ta goshay chárdahi máhé cha jambarán dará but Bánór békesás sharrang at sharrangiay gománá ham démáter…
Áiay kashá neshtagén sálónk hecch hesábá áiay darwar naat Anchó gomán but goshay bondhéay kashá pollé rostag
É jenekk agan máhé gón é bachakká bogwázénit ganjé ’’Mani dapá dar atk
O anchó but Sirá anga haptagé nagwastagat ke áyáni myáná adh o kodh bená but O dómi máhay tahá jenekká bachakk pahk jawáb kot o pa zór wati sawn geptant
Jenekk o bachakkay sawn o mohr bayagá anga haptagé nagwastagat ke yakk róché hamá jenekkay mát mani gwará atk O chó halwatay dróshomá cha man josty kot Taw chetawr zántag é jenekk o bachakk nathahant ’’
Man chetawar zántag Áiay charé jostá man ajab hayrán bitán
Haw hamá lógá baragay shapá taw é gapp jatag ke é jenekk dán máhé gón é bachakká bogwázénit ganjé Maná yakkéá hál dátag ’’ Áiá mani chammáni tahá cháráná pa deljamén dhawlé gosht O man ham wati hamé kotagén gappay tránagá kaptán
Man doénáni hesáb kasshetag Kammé pegr janagá rand man gosht parcháke man chó gosht nakot ke zánán taw wat nazántag tai hazárnázén jenekk é shéptálén kóhi shepánká nazirit
É gappá say chár róch gwast Yakk bégáhé man wati káparay chérá neshtagetán ke anágahá yakk pathakk o sápgiwárén janéné mani gwará atk Man nádráh án maná táidé beday Gón rasagá áiá gosht
Tará táidé bedayán Man táiday wadh o kár nazánán É kárá molláéay gwará boraw Bale taw máshallá chó pazzórén gorándhá ay Tai nádráhi ché ent ’’ Man á jahl o borz cháragá rand pa hayráni gosht
Mani é jánay góshtá machár Man nádráh án Áiá yakk nezaré wati bálád o padá maná pa némchammi cháret o gosht
Bale bogosh tai nádráhi ché ent Taw nádráhay wadhá naay Mani chamm áiay dastay poshtay treppéá sakk etant
Mani dast o pád tosant bale géshter mani del ent Drahagá abayd goshay yakkéá mocchá kotag o dáshtag Man shakk án mani mardá maná chizzé kotag Goddhi gapp áiá pa halwat gosht Taw marday sará parchá shakk ay ’’ Man ham pa halwat jost kot
Tará á gappá kár nést Taw bass maná anchén táidé beday ke mani nádráhi borawt O mani mard mani gappá begipt ’’ Awali gapp áiá gón táb dátagén lónsé dar kot
Man pa del goshagá án man táiday kár nazánán É mollái kár o báré Taw chó bekan mollá Solaymánay gwará boraw Man eshkotag á pa choshén kárá yakk o thekk ent ’’ Man á wati sará télénagay johd kot
Taw sakk zánay Gón man watá chér maday Taw peláni o pelániay hesáb kasshetag o anchó goshatag anchó bitag Man drostán sahi án Áiá hamá jenekk o bachakkay nám gept ke man goshatagat é nathahant o padá pa dábé wati murky mojént
O man ni zánt é bánóray mátay kerdár ant Hamáiá é hál dátag o padá man harchond gosht ke man choshén kár nazánán bale hecch wadhá áiá báwar nakot
Sharr ent taw anni boraw Man enshapi pa taw táidé nebeshtah kanán Godhsará man láchár bitán o pa táidéay nebeshtahá zobán dát
Man bándá mahlahén sohbá káyán Mani táidá tayár kan Áiá pa deljami gosht o pád atk
Man zánt ke é bándá allamá kayt pameshká áiay rawagá rand man hamé damáná espétén kágadé zort o hamé kágaday sará hamáiay jenday nám nebeshtah kot Padá táiday wadhá pétk o wati kissagá kot o bégam bitán
Édege sohbá wahdé á atk man cha áiay jostá sári hamé kágad áiay dastá dát o gosht
Eshiá yakk sabzén godéay tahá dóch o padá wati rástén dastay báská band bale ján shódagay sahtá bójy parcháke agan ápy lagget godhá kár nakant ’’
Agan tai táidá kár kot godhá man ham tará béhecch nakanán Áiá táid dastá kot o pa názé maná némchammi cháret o pád atk
Haptagé rand anágah man cha dirá dist á tachká pa man pédág ent Yakk baré mani delá gosht pádá betach Bale padá man hayál kot ke mani mayár naent man wa nakk jat ke man táiday kár nazánán Áiá maná pa zór parmát Man hamé hayálá etán ke á atk o mani démá óshtát Man dap porr o hálig kot ke goshán mani mayár naent bale mani goshagá sári áiá darráént
Mani nádráhi anchó shotag ke goshay maná hejbar nádráhi per nabitag
Hán Maná áiay gapp báwar nabut o cha hayrániá mani dap pach but
Man nazántag taw choshén molláé ay Bezán wájahá watá chér dátag Áiá mani chammáni tahá cháret o bechkandet
Édege róchá yakk ballokéá wati chár o panch sáli nomásagé gón at o mani gwará atk
Mani chokk Mani nomásagá bandé beday Eshiay résh wasshi nazánant Dráhén jáná beger dán dast o pádán modám résh dar kayt Má dawá o darmáná dam bortag É résh wasshi nazánant Yakké wash bit áiay kashá dege yakké dar kayt
Balloká wati nomásagay pashk léthént o maná áiay jánay résh pésh dáshtant Man dist áiay nomásagay ján anchó chell ent ke chellán kochal o tal dátag É résháni sawabay zánag pa man hecch grán naat pameshká ballokay nomásagay résháni cháragá pad man hecch ingor o ángor nakot o bé trekk o tawár yakk espétén bandikké zort o gappadhé gokk bast o padá shot cha wati ordán yakk dhethólay sábuné áort
É bandá wati nomásagay gwará band O é sábuná gón sohb o bégáh áiay jáná shód É sábun man dam jatag Man band o sábon ballokay dastá dátant
Hodá tará sabz kanát Balloká mani dast chokketant o pád atk
Do haptagá rand yakk róché padá balloká wati nomásag gón at o atk
Mani nomásagay résh ni wassh ant O dege résh ham ni dar nayáyagá ent bale sábun kotthetag Balloká wati nomásagay pashk léthént o maná pésh dásht Man dist ni áiay nomásagá dánagé résh ham per nést
Bale ján shódagáy band makan Agan tará sohb o bégáh wár nabit parwáh nést Bale róchay tahá yakk randé allamá jánáy shód O sábun tori har wadhéné bebit Résháni cháragá pad man ballok sój dát
Ballokay rawagá anga ném sáhat nagwastagat ke anágah yakk némomrén janénéá salám dát Mani chamm áiay démá sakk bitant Á mani démá óshtátagat o óshtági jáhá darráénty
Máshallá Omaré résh pahk wassh bitant Omar hamá ballokay nomásagay nám at Padá á mani nazzikká nesht o gón halwat dróshomén dhawlé goshty O Dorrén Malek ham cha wati nádráhiá wash but
Man áiá rók rók cháragá etán Man hayálá etán ke é parchá é gappán janagá ent ke anágah áiá gosht
Maná gohárzatké hast Ni salámati mazan o tawám ent Záná bahty wáb ent ke daniga kassá wati habar paráiá nayáortag O ni bázáray mardomán kalmánthay nám bastag Taw é bébahtá anchén thekk o thakké bekan ke zit yakké paráiá wati habará byárit Hodáay gwará bésawáb nabay Áiá wati gapp kotthént o padá anchén delmánagén wadhé maná cháragá lagget goshay zánán man hamé damáná mardé cha kissagá kasshán o áiay dastay delá ér kanán
Hodá hayr kant Abayd engor o ángorá man gosht parchá ke man zánt é ham bétáidá pád nayayt
Taw chó bekan Boraw hapt rangay bandikk byár o maná beday Man tará bandé bandán o dayán Mani gappay halás bayagá gón á hamé damáná pád atk o shot Áiá cha man dege hecch jost ham nakot Padá dér nagwast áiá hapt rangay bandikk gón at o atk
É bandá wati gohárzatkay chappén báská band O eshiá abayd ján shódagá dege hecch wahdá mabój Enshállá hayr bit
Man haptrangén bandikk hór kotant o hapt zandhén gokk bast o áiay dastá dát Áiá band wati mocchá kot o pád atk o óshtát Kammé hayál kanagá lagget áiay delá at gappé bekant bale padá hecchy nagosht o ráh gept
Bale é janéná padá mani tám kasshet Haptagé yakk randé allam mani gwará atk ke daniga hecch nabitag O man hamok randá hamé gosht o pád kot ke eshtáp makan Hodá hayr kant Hamé dhawlá kesás say máh gwast o man ham ni ajab bézár etán
Yakk róché á cha dirá pédág at Áiay gendagá gón mani jánay potth pád atkant o maná sakk zahr áyagá at Man pegr kot marchi man tachká áiá goshán ke dáb bándátá delá bedár Agan kassá wati habar nayáort godhá póshi man wati habará pa tai gohárzatká kárán
Yakkéá wati zámátiay habar áortag Áiá pa pachén rué gosht o man sártén ginné kasshet
Bale mani gohárá daniga pakkáén jawáb nadátag Mani goháray delá naent parcháke áiá sáriá jan o chokk hast Chónáiga sér o azagárén mardomé o chó sakk pir ham naent O nomásagay bayag zit siray sará ent Agan yakké zit sir kant zit chokk bit o padá nomásag ham zit bit Ni man tai jostá atkagán ke taw é bárawá ché goshay Áiá wat jat o wat maná kot bale man dist janéná sakk delá ent
Man goshán mahtaly makan Jan o chokky agan hast záná ché bit Kammé hayál kanagá rand man pa eshtáp gosht Bale chó chetawar bitag Man wa kasánénéay wástá band bastagat Záná gokkán sharriá táb nawártag o shol bitagant Man watá kammé paréshán kot
Parwáh nést hamincho ganjé Áiá darráént
Mani molláiay hál ni kash o gwaray bázárán ham sheng bitagat o métagay géshtarén bahréá maná mollá gosht o tawár kot O mani delá ham báz bará holl kot ke risshán bedár o espétén jódhié god gwará kan o esháni hamráhiá espétén kolahé ham sará kan
Yakk némróché man o mani lógbánok sobáregá etén ke anágah yakk kamáshén janénéá salám dát o potert É may métag o bázáray naat Má pajjáh ham nayáort
Bibi Naganá bwar gón Mani lógbánoká á waragay saláh jat
Hodá shomárá ganj bediát Man nagan wártag Man dist áiay gálewár cha gamá sarréch ent
Mollá Golámay lóg hamesh ent Kammé bé trekk o tawáriá pad áiá cha má jost kot
Haw Bibi Mollá Golám hamesh ent nagan waragá ent Mani lógbánoká maná némchammi cháráná kammé bechkandet o gosht O man dist janén kammé dege wadh but Áiay chamm mani bérisshén zanukká sakk etant
Haw Bibi Golám man án Man gosht bale á anga maná pa hayránén wadhé rók rók cháragá at Goshay áiá báwar bayagá naat ke mollá man án
Bibi Taw pa káré atkagay Man jost kot
Haw mani chokk Man káréá atkagán
Ni áiá maná mollá ay badalá mani chokk gosht bale anga áiay hayráni barjáh at
Bogosh Bibi Tai kár ché ent Man warag bass kot o dém hamáiay némagá tarrént
Maná… mani… kár… Áiay chamm mani lógbánoká sakk etant O man zánt á mani lógigay démá gappá chér dayag lóthit
Bibi É mani chokkáni mát ent Deljam bebi Tai gapp páshk nabit Man wati lógigay némagá cháret o gosht
Man cha Drachkóhá pédág án Mani sir kotagén jenekkué Áiay sirá dér ent Ni salámati chár chokkay mát ent Pésará mard áiay sará sharr bitag bale hamé do say máh bit ke á yakk janózáméay sará áshek ent o ni pahk hamé janózámá poshtá kasshetag Wati jan o chokkán hecch jost nakant Janag o próshag wa choshén gappé naent Marchán habar do nabit sawnáni dayagá chest bit Agan sawnáni bedant godhá é bémát wati chárén gollodhán bezirit o kojá borawt Maná yakkéá tai sój dátag ke delay tarrénagay thekk o thák zánt Pa wati Hodáyá bechár eshiá anchén wadhé bekan ke dely cha hamé janózámá borawt o wati jan o chokkán bezirit Hodáay gwará bésawáb… Áiay arsán dawr kot o ched o dém áiá gapp kot nakot
Maná eshiay sará sakk bazzag but o delá gosht drégatén man é wadhén thekk o thákk bezántén Man némchammi wati lógbánokay némagá cháret áiay chamm ápolok etant Man hayrán etán ke ché bogshán Anágah áiay gálewárá maná paddrahént
Wati chokkáni saray sawábá maná béomét makan Áiay gálewárá ométay hamráhiá bazzagi hawár at
Man yakk nezaré áiay némagá cháret O padá pád atk o shotán wati ketábáni kabáth pach kot dast tóká bort ketábé dar kot Ketáb wájah Ji Ár Molláay shayráni daptar Bazhn at Padá man espétén kágadé zort o pa bazhnigén delé ketábay dap pach kot Lahté tákay léthéngá rand hamá kágad démá kot o ketábá cháráná kágaday sará nebeshtah kot Sabray baré shirén
É myáná man dist janénay chamm yakkajji maná sakk ant o bazzag bazzagá maná cháragá ent bale hamé bazzagi cháragani tahá man cha áiay démá ométay rozhné ham dist
Eshiá bezir áp yá cháhay tahá boshód o hamé ápán wati zámátá bwárén Enshállá hodá hayr kant
Man hamé kágad pétk o áiay dastá dát Bale man áiay chamm cháret nakotant Áiá táid zort o wati dast pandólá bort cha pandólá yakk gokk bastagén poché dar kot o gokkay bójagá lagget Man dist pochay tahá chizzé kaldár etant ke áiá mocchá kotant o mani némagá shahár dátant
Bibi Man paré kárá zarr nagerán Man gosht Bale áiá mani gapp delgósh nakot o zarr mani démá boná ér kotant o pád atk Gón pád áyagá goshádén gámán cha lógá dar atk
Yakk katrahé man o mani lógbánok yakké dómigay chammán cháragá laggetén bale padá zit man wati démay zarr chetant o áiay randá kaptán
Bibi Bibi oo Bibi Man áiá tawár janán etán Bale áiá chakk najat o anga wati gám trondter kotant Man óshtát o áiá cháragá laggetán Kammé démá á lógéá per tarret o cha man andém but Man padá béraw kot o lógá atkán
Ni taw dege hecch kár makan May láp sharriá dar kayt Mani lógay poteragá gón mani lógbánoká darráént Áiay gálewárá tazhn hawár at
Man á zahrá zahr cháret o hecch nagosht É sahtá maná áiay gapp chó tirá tawragá at
Zarr mani mocchá etant Hamá wadhá áiá pétkagetant hamá wadhá man ketábáni kabáthay kondhéá chagal dátant
Máhé nagwast Yakk róché maná hálá gept ke áiay zámátá áiay jenekkay sawn dátagant o hamá janózám geptag Hamé róchá man kabáth pach kot o zarr dar kotant o hesáb kotant Yakk panch sadigé at chár sadig o yak panjáhigé at chár dahi o do panchig etant bazán hazár kaldár sarjam at
Mani o tai sohbáni nyámá sakk báz tapáwat hast Kamál
Marchi belly ke taw hamé métagá neshtagay ke dah sál sári man neshtag butagán Marchi belly ke taw hamá barándhahay démá wapsay ke dah sál sári man waptagán Man zánán tai mát hamá chollá nán pachit ke mani mátá dah sál sári patkag Bale angat tai sohb o mani wahday sohbáni nyámá mazanén tapáwate hast Maná sohbá é bágay saray jengol o koliáni tawár o pasáni peléngagán pád kotag Man hardén ke pád atkagán sártén gwátéá ginn kasshetag O mani dém pa dém kapódar cha wati dhabbá dar áyagá butagant Man kapódar ke á á á kotagant dán hamé damáná tinnay sará patkagén awali nánay bu tálán butag
Bale Kamál Tará sohbá tir o bambáni tawár pád kanant Tiráni pashang tai kapódar ant Taw ke pád káay o sellén gwátéá ginn kasshy Tai átrápá nánay ennán thóp o bambáni bu kayt É mazanén tapawaté sakkén mazanén tapáwaté
Ázmáná áp rechagá ent…
Áiá mani chammáni tahá cháret gosht
Áp narechagá ent hawr buagá ent…
Man wati dastay ketáb ér kot o darigá dhann cháret
Godhá hawrá áp narechit
Áiá jost kot Man hecch nagosht á ham darigay kerrá atk óshtát
Ázmán parchá gendag nabit…
Golám ché zánant…
Man padá wati ketáb chest kot
Yakk anágah áiá darigay pardah bastant Kóthi tahár but o áiá layth rók nakot o shot Darwázag áiá sakká jatagat…Bale sahté nagwast á padá atk
Taw pardah padá pach kotant…
Haw… Kóthi tahár at…
Layth chiá rók nakot…
O áiá layth rók kot o pardah bastant Kóthi hamá paymá bé trekk o tawár at
Mani ták léthénag o áiay sáhay tawár bass áyagá at
Taw habar chiá nakanay …
Hamé sahtá maná gomán but ke hawrá bass kot Man zut zutá pardah pach kotant Dhanná tahár at Lógáni layth o proshtagén sáhegáni jang at Hawrá goshay dam bortagat bale angat tramp at… Man bechkandet
Taw chiá kandagá ay
Sharr ent hawr angat hast ent…
O á yakk randé padá delgrán at bale é bari na pardahy kár dásht na darwázagy dast jat o nayke kóthiá dhann shot Bass áiá habar nakot o hardénke á tawárá cha kapt dán man zánt ke á ach man delgrán ent o padá áiá ketábé chest kot o áort mani kashay korshiay sará nesht
Ché wánagá ay…
Man jost kot
Wánagá naán cháragá án…
Áiá passaw dát…
Ché cháragá ay…
Nagoshán gón…
Áiay é passawá maná habakkah kot O padá man áiay dastay ketáb pach gept Á mortagén bálué at ke koneri tákáni kerrá dér ent hoshk butagat Maná yád naat ke man kadi ér kotagat o man nazánt ke parchá ér kotagat
Genday man bálué bebán…
Áiá ketábay saray báluay bánzol wassh wasshá latártant o gosht
Sharr ent dastéá kapay ketábéá band bay
Taw godhá á ketábá wánay…
Man hecch nagosht…Tawár goshay mortagat Kóthi cha bramsh o chedhekkahá kaptagat
Á báluá dazgatth at o man ketábá
Hamé sahtán gwát goshay sardter but Darigá áókén gwátá áiay goshán bál dát o padá á at… Kóthi at Jenekk azáb ant á jenekk gandater ke goshánáni dombá kaptagant
Taw pa goshánéá watá kosht o ér kot…
O taw pa ketábéá maná…
O padá kassá gapp najat… Kassá ham… Mermeránkén layth at Gwát o áiay goshán at Ketáb gón báluá bárén kojá shotagat man nadist Man chamm pa ketábay shóházá shánk dayag lóthetant ke hawrá ér dát Áiá goshán yalah dát o man shóház wayl kot
Hawrá goshay habar wártag Bégáhayg ent bass nakant Áiá cha darigá dhann kotagén wati dast tahá áortant Áiay dráhén dast dán mangalikán tarr butagatant
Taw habar chiá nakanay
Golám ché bogoshant
Hawr kadi bass kant
Golám ché zánt…
Hecch mazán Golám hecch mazánátant
Áiá padá wati doén dast cha darigá dhannn dáshtant Hawr áiay dastáni sará gwáragá at Lakirán ménagá at Dastay keshká tachk kanagá at
Taw watárá golám chiá goshay
Man abakkah bitán Ketáb man thébalay sará ér kot Hamé sahtán maná segréthay talab but bale párkith hálig at O á wadárá at ke man chizzé goshán bale man dist hawr trond at… Trampáni katárán bastagat Sarkáray bayrak sarjamá tarr butagat bale angat óshtátagat… Sepáhig atant Mardom atant… Darwázag atant o tarr o mántarráni jangalé at Bethekk mán ladá ér nakapit Lad syáh o tahár ent Golámá che kár ent Maná may bázáray Balóchok gir atk o padá man modámay dhawlá golámé bután o hecch nagosht
Shomá bándá rawagá et
Man anágah jost kot
Golám habar nazánt Golám habar kot nakant bale golám zánt ke man bándá rawagá án Áiá bechkandet
Man hecch nagosht Shap goshay tahte rawáná sawár at Man sahi nabután ke kadi bámá dar dast jat Kadi rasetagat Kadi róch butagat bale man sahi án á hamesh ent sahté bit ke shotagat Bale rawagá sári á mani kerrá atkagat… Gappy najat Pardahy kár nadáshtant Bass bé trekk o tawárá hoshkén báluy bort gón
Koneri ták o ketáb angat mani kabáthá hamá dhawl ér ant…
O cha hamá róchá rand nazánán chiá may lógáni sará hardénke shapá hawr gwárit maná gomán bit darigá dhann do dast hawray sará ent tramp dastáni delá kapagá ant dastay likrandán tachagá ant o mizzán mizzáná mangalikán dast janagá ant hamé sahtá maná gir kayt áiá goshtagat
Taw habar chiá nakanay…
O padá hawr shap o man… sayén nendén jédhén ke má habar chiá nakanén…Golám habar parchá nakanant
Anágahá gerók jant Shap bazter bit o man bé trekk o tawárá koneri tákán hawray sará ér kanán
Taw sohbá wábá pád káay eskólá raway Eskólá tará chotthiay wadár ent Taw chotthi kanay lógá raway
Taw hóthalá pattáiá raway Laybá ay garmay wadárá ay Garmá sobáregá lógá raway
Taw mazduriá ay taw dokkánéá ay taw dhéwaré ay… magrabá lógay rawagay wadárá ay
Taw sayl o gardéá dar káay sapará ay wátarriay wadárá ay Á róch ke watarriayg bit taw sakk gal ay
Taw do sálá waláetán kárá ay É doén sálán kárá ay o wadárá ay Á róch ke tai theketh ent á shapá tará wáb nayayt galá Bale taw dar byáay o padá wátarriá béhál bekanay boraway boraway marasay má bárén kadi lógá rawén
Ay Hecch nagoshay taw
Ché bogoshán
Hecch magosh
Zánay man chiá hecch nagoshán
Ennán
Man kessahé nebeshtah kanagá bitagán bale ni yakk jáhé gatthetagán
Godhá man chón kanán
Taw… Taw mani kessahá gósh dár balkén ráhé dar byayt
Hmmm sharr ent byár kessahá
Es Em Esay sará kessah árag nabit Man tará pawn kanán
Kammok sabr kan Dazgoháré neshtag Rawt godhá tará hál dayán
………………
Halaw Dazgohár shot
Haw Man drógé bast o gallént Háháhá
Taw drógay bandagá kassi haddá naay Máshallá
Yes boss
Arrr Taw maná dónt wa Maná drógbandáni master kot
Haw Tará kellán Mani dróg taw bandáént
Sád báragén jágahá sedit Sharr godhá kessahá gósh dár
Haw bogosh
Kessah chosh ent ke bachakkéá jenekké dóst bit Métagay dód o rabédagay redá bachakk wati lógay mardomán jenekkay petay kerrá ráh dant Jenekkay pet áiá zámát kant Chizzé moddatá rand sir bit Sálónk lóthit ke gón bánórá retk o réch bebán bale bánór watá dir dir dárit Sálónk goshit balkén nók ent lajjy kant Kamm kammá sharr bit…
Balkén mardy dóst nabit
Taw tahá dawr makan Yakk baré sarjamiá góshy dár
Gósh nadárán
Parchá
Taw mardomá dap janay
Háháhá Sharr ent bábá Dap najanán dast janán
Háháhá Shaytán
Sharr godhá ni démá gósh dár
Hal kessah
Siray do say haptagá rand yakk shapé ke bánór wáb ent o sálónk angat ágah ent bánóray gréwag o hiskáragay tawár kayt Gréwagay tahá á bachakkéay námá gipt Sálónk chárit dán bánór wáb ent Á zánt ke wábé distagy bale hamé gappá paréshán bit ke bánórá é bachakkay nám chiá gept Sálónk bachakká pajjáh kárit Hamé bachakk bánóray syádé Endege róchá sálónk bánóray kerrá nám gipt ke taw dóshi wábay tahá grétag o pelán bachakkay nám geptag Bánór é gappay eshkonagá paréshán bit bale hecch nagoshit Wahdé sálónk báz chondhity godhá bánór hamé antá paddar kant ke maná hamé bachakk dóst bitag bale petá maná gón taw sir dát…
Oh É kessah rásté drógé
É ázmánké Eshiay tahá dróg o rást doén hawár
Háháhá Báz zánay taw
Chinchok zánán
Man ché zánán
Háháhá Nazánay godhá démá gósh dár… Sálónk é gappay eshkonagá gamig bit bale mazandelé bit Áiá bánóray sará bazzag kant Goshity agan taw hamá bachakká gerag lóthay man tai yalah dayagá tayár án Bale bánór goshit á bachakk zahrá dege jágahé zámát bitag o do róchá rand sir enty Sálónk nazánt ke chón bekanán Bánórá jost kant Ni shawr ché ent Bánór hecch nagoshit Bass grét…
Béchárgén bánór
Chón tará bánóray sará bazzag kant Sálónkay sará nakant
Sálónk bachakké Ázátter ent Ráhé dar géjit Pa bazzagén bánórá dráhén ráh o dar band ant
Yakk ráhé wa pach ent
Kojám
Mardá dóst bedárit
Hmmm Dósti zór nabit
Hayr Sharr ni démá gósh dár É mard o jan nádelánkasshi yakk o domigay hamráhiá chizzé sál gwázénant Áyán chokké ham bit Yakk róché mard gón dege jenekkéá dhikk dant Chizzé róchay tahá áyáni pajjáróki mehray tahá badal bit Bachakká anchó samá bit ke mani zenday hakkén hamsapar hamesh ent Á jenekká goshit taw maná dóst bay bale é gappá jat nakant ke maná jan o chokk hast Áiá torsit ke chó mabit hapógiay torsá jenekk cha dastá borawt Ni kessah hamedá atkag o óshtátag
Godhá
Godhá ché Man nazánán ke é dráhén gappáni zánagá rand jenekk gón é mardá sir bekant yá makant Nazánán kojám wadhá kessah sharter bit Man hamedá gatthetagán … Taw ché goshay
Hmmmmm
Chizzé róch ent Payzbokká gendag nabitagay
Haw Dazgoháréay sir bitag Gatth bitagán
Sargwap bitagay zánán
Háháhá Ennán man kár kotag gón
Che kár
Anchén kár Sir wa hoshkén kár o cholópagé
Siray washterén kár wa nách ent Taw kotag gón
Háháhá Ennán man nách nazánán
Chó chón bit Marchán wa jenekk zabr ant
Haw bale man nazánán
Chiá
Shawk nést
Chéay shawk hast godhá
Hecchay
Taw hamá bádsháhay jenekkay kessah eshkotag ke hecchay shawky nést at
Jenekk hecch nagoshit
Hán Taw hecch nagoshay
Angat jawáb nést
Dazgatth ay Sharr godhá yakk baré wassh ent
Bósht Anni ke man gón taw gapp o rappá atán shátolé atk o mani lapthápay sará nesht
Taw zánán dróg mabanday tará wassh nabit
Tará báwar nakant
Ennán É ni báwari gappé Lapthápé naent Kéchay chenál ent ache
Man zánt taw bawar nakanay pameshká mobáelay sará shátolay aks gept Anni tai sará démy dayán
Sharr Démy day bárén Cha nethá zortagéné naent na
Ennán Esh ent becháry Eshiay tahá mani tai annigén gapp o rappay boks ham záher ent
Haw é laybukké naent na
Pokkaw Choshén bébáwar…
Agan é hakk o delén shátolé godhá eshiá kamál ent
Shátolá kamál ent yá maná
Tará chiá
É náyábén aksay gerag kamálé naent
Sharr godhá tará ham kamál ent
Mani bárigá nákámén delé goshit Godhá tará ham…
Háháhá Taw bogosh shátol chón atk o nesht
Wat atk
Wat chón kayt Taw lapthápay sará dán rétkag zánán
Háháhá Ennán
Godhá chón atk
Nazánán Har róch kayt Anchó ke man lapthápá démá kanán kayt o nendit
Naréné balkén
Stupid
Godhá Payzbokkay cháragá kayt
Háháhá Balkén
Monir Mómená goshtag kapót déwánagén morgé bale tai shátol padáter naent
Balkén áiay kampyutaray sará kapóté neshtag
Háháhá Haw chó bit É shátol sakk rámag ent gón taw Taw dáshtag balkén
Haw Man kammok dáshtag
Kammok Chón bezán
É paym ke dhabby mani kóthiá dratkag bale áp o támy mani kasterén brát kant
Hán Godhá dáshtagéné Rámag ent Eshiá déwánagi nagoshant mehr goshant
Mehr ham déwánagié
Hmmm Godhá éoká shátol naent Dege bázéné ham hamé námay hakdár ent
Dege kay
Wat bezán
Man ché zánán Donyá déwánagá porr ent
Man donyáay na tai déwánagáni gappá án
Pa man kass déwánag naent
Agan kasé bebit godhá
Hmmm Godhá dhabbáy kanán lógay démáy dranján
Háháhá Wati lapthápay sará nendagáy kellay
Bángwáhay nódgónagén gitaluá har némagá mán shántagat Man cha bázárá dir mittápén dhann o dhegárán tarrán o sayl kanán atán Band o shép kandh o béth jahlag o borzagáni sará baré gám o baré tacháná man sakk gal atán Nagoshay zeminay sará gitaluay tahá tarragá atán goshay ázmánay démá kisshén kókeráni tahá bal atán
Gitaluay wahdá bázárá dhann o cha mardomán dir bébramshén jangal o gyábánán tarrag maná sakk wassh bit o anni ham man hamé wástá bángwáhá cha lógá dar atkagatán
Haptagé pésar hawrá gwartagat Man ápá porrén némánén yá bortagén dhegárán sayl kanán o rawán atán o sakk gal atán Man chó hamá morgá atán ke dán gappadhé wahdá chádhpróshén dhabbá band bayagá rand yalah bebit
Áp o dhegáráni nedáragán maná kasániay tránagán perrént Maná yát ent ke har wahdá ke jambarán mán shánt man gón wati hamgangalián dast mán dast but o gerd gerdá chakarretán yá wati chapp o chágerdá torr wárt o Hawru Hawru Ér day ballokay chokkán chér day ay laybi sawt jat O agan hawrá ér dát ham má wati drekk o dawr o layb nadáshtant
Hawrá rand ju o shépáni kerrá óshtag o jogg o kapén háray chárag waddhagán dhegárok bandag gón gelá thóptráki kanag kandhán ján shódag o ápi layb kanag Droh maná gir atkant O esháni pajjigá maná shahdáday hayál atk ke cha darkasáni mani sharterén sangat at o hamé wadhén zébá o yátgárén sáhatáni hamráh at
Shahdáday hayálay áyagá man áiay mát truá Shali o pet náku Shahmiray tránagá kaptán ke manárá chó chokká dóstesh dásht Maná say sál porrén at ke á nadistagatant Man delá gosht ke ni ke man cha lógá dar atkagán yappárigé rawán Shahdádéntán chárán Man dém pa Shimáziá rah geptán
Chónáyá mani lóg Shamdará at o Shahdáday Shimáziá bale doén métag nazzik atant Man o Shahdádá Shimáziay eskólá dán panchá hórá wantagat Panchá rand wánagay jágah shahr at o má hardo tangdastén mardom atén pameshká may wánag yalah but
Man ke master bitán godhá Dabiá puriágeri kanókén syádéay barkatá maná bági káréay wizáé raset o man dém pa Dabiá shotán
Say sál ódá gwázénagá rand man hamesh ent payri sabáhá atkag o wati métagá rasetagatán
Sangat o pajjárók o nazzik o gwaray bázáráni mardom mani wasshatk o jódhiá o Dabiá shotagén wati kas o mardománi hálay porsagá atkant bale é doén róchán Shahdád yá náku Shahmir yá truá Shali chareshán yakké ham mani cháragá nayatk Man paré gappá hayrán atán chiá ke Shimáziay bázén mardomé mani wasshatká atkagat Yakk o do randá man tránag kot ke Shahdádéntáni jostá kanán bale mardománi rawwá o ádháwádhiay tahá man pahk shamoshtán o anni é gitaluá ke maná áyáni hayál atk man dém pa Shimáziá rah geptán
Ni maná sabr bayagá naat Delá lóthet ke hamé damáná áyáni kerrá berasán bale master pád atant del naat
Gón mani gendagá á chetawr gal bant hayrán bant Shahdád drájén ikoku é jant o maná goláésh kant Náku Shahmir o truá Shali maná gappadhé nékdoá kanant Padá shircháh bit o pajjigá gapp o rapp o kandag o maskará bit É gitaluá shircháh chetawr wassh ent
Man gám trondter kotant bale gón é hayálay áyagá padá konth bitant ke man hoshkén dastán áyáni kerrá rawagá án Chónáyá man paráyán cha Dabiá sharrén thiki o sawgát áortagat gón bale lógá ér atant o ni wátarr kanag o áyáni árag maná tahmbol nabut
Agan anni maná á sawgát gón bitén ant paráyán Shahdádá dege ikoku é jatagat o truá o nákuá mani chokk Watárá chiá kyámat kotag Nalóthit inchok chó goshtagat o dege gappadhé nékdoá kotagat
Gitalu ámáchén bale washzédén jáh o dayárán cháráná man zittán Shimáziá sar bitán Shahdádéntáni lóg bázárá kammé passend ródaratki némagá at Man tachká hamódá shotán Lóg kobl at Choljáhén koddhokay gezdapig ham gón sádá mohr thathátag o bastagat Kass ódá naat Man ingor o ángor cháret Gitaluá kash o gwaray lóg ham alkápá maym nabitant o nanke mardomé záher at ke jost bokotén Man hayrán atán ke bárén Shahdádént kojá shotagant Lóg ke kobl ent balkén laddhetagesh o dege jáhé shotagant yá pa eláj o saparéá shotagant Padá maná hayál atk ke bit kant molkay saray lógá ant Bale anni choshén zyádahén molki kár nést ke bázáresh yalah dátag o ódá shotagant Háméná say máh ent ke éraht bitag o dege keshár o dahlé nést ke pánegi lóthi Albat laday janag dhegáray bortagén jáháni bandag o dege hamé paymén kár o cholópag hast bale é ham choshén kár na ant ke mardom laddh o lóg molkay sará borawt
Daningah man hamé hayálán atán ke say chár gwandhu cha démay lógáni némagá dará but Traddán o layb kanáná mani kerrá gwastant godhá man charáyán naku Shahmiray jost kot Á goshay kammé hayrán bitant Awali randá maná sharriay sará cháretesh Yakk bathérokén zahgéá gón chacchén zobáná passaw dát Nátu wa moltay shalá ent
Molkay sará ent Parchá
Man nazhánán wat Wat shotag Áiá passaw dát
Kadi shotag
Dél ent Zahgá passaw dát o man pegrá kaptán ke anni molkay sará che wástá shotagant
Gwandhu layb kanáná démá shotant Man nazzikay lógay mardomán ke mani syád atant ham jost nakot o dém pa náku Shahmiray dhegárá rahádag bitán chiá ke man zánt ke syád yakk o doá maná rawagá naylant Salám o alek drájkassh bit o cháhwári bit o diwán bit o man yakk kalákéá allamá rollán Mordani ent hamé syádán Dabiay rawagá pésar maná dapi josté ham nakot bale ni ke maná omét mánt at droh pa man tonnig atant
Man zittán náku Shahmiray dhegárá rasetán Dhegáry ápá porr at o hákichakén ápay tahá mekkén borz o pathakkén macch sakk brahdár atant Man gerán bitán o patanén banday sará bastagén kápar o karginay némagá shotán Káparay chérá kass nést at Yakk mazanjónén kutthén babbarién bozé káparay dárá bastag o káh waragá at o do jádhén shenekk áiay kerrá tachag o traddok janagá atant Karginay gezdapig pach at o chedhekkáé ham hast at
Man daningah hamedá óshtátagatán ke cha lógay poshtá tayárén narázé chángáná dar atk o mani nazziká atk o óshtát o wakkag o gorragá lagget Paráiay torsénag o gallénagá man wati nazziká kaptagén sarchópén sengay chest kanagá jahl bitán ke cha karginá náku Shahmirá sarok kot o gón mani gendagá hayárán but Kochekky hakkal kot
Mani chokk Shiru Taw ay Náku nazziká atk o maná goláéshy kot o gréwagá lagget Mani chamm ham ars bitant
Wasshatk o jódhiá rand man o á karginá shot o neshtén Nákuá cháh grástagat o chollay kashá eshkeráni sará pa halagá éry kotagatant Lóg cha dittá porr at chiá ke dár namb atant rók wa bitant bale sakk dittesh kot Mani chamm ars bitant o man kollagá laggetán Náku pád atk Cháháni karaw o kópy zortant Cha drangá parzónagy ér kot o darráénty Borén dhanná Shérján Edá ditt ent
Má dhanná dar atk o káparay chérá tahtay sará neshtén Náku gón shircháh o shapay sar atkagén naganán haraz bandagá lagget Man éoká shircháh waragá atán
Nagan bwar gón mani chokk Nákuá maná saláh jat
Nawarán náku Anni wártag pédág án Man drógé bast chiá ke é gitaluá éokén shircháh washter at
Man hayrán atán ke náku molkay sará chiá neshtag o Shahdád o truá Shali koj ant Wahdé nákuá maná hayál kanagá dist josty kot Shérján Taw kadi atkagay
Man payri sabáhá atkagán Taw mani cháragá ham nayatkagay Man gelag kot
Mani chokk marchán man hamedá án Bázárá sakk sakká narawán pameshká donyáay hálá hecch sahig na án Man tai áyagá sahig biténán chetawr nayatkán Man sar sorént Náku goshagá at
Bázárá baré baré man rawán Waragi chizzé dege sámáné gerán o kárán o haptagáni haptag hamedá án Edá washter bit maná Wati wadhá án Man hayál kot ke é kamásh hakk o del wassh o delsáchén zendé gwázénagá ent
Hamé wahdá shenekkué traddáná atk o gwarbáskay sará érén mani dastay chonki lankoky dapá kot o gón wati bédantánén árikán jáyagáy lagget Maná keli but bale é keliay tahá ajabén lezzaté mán at
Gitaluén sabáhéá cha bázárá dir garmén shircháhay gotth gerag o dhegáray hákichakén ápay tahá óshtátagén macchán chárag chónén wasshén chizzé bale é hamokay bahtá nabit É pa bázá éoká wasshén hayálé bale pa man zendagén gwáchené at o é porchádhén nedárag o mósomay wasshi o lezzat hordokén koluá gésh kotagat ke mani chonki lankoká gón wati bézór o bédantánén árikán wati mannán jáyagá at
Man pa sahtoké kollén jahán goshay shamosht Lezzatay chawlé mani jánay band bandá sheng but o jánay pothy punzharéntant bale domi kattrahá maná Shahdáday hayál atk ke man daningah nadistagat Wasshiay jáwar érmósh but o man padá hakkigén donyáyá atkán o cha nákuá jost kot
Náku Shahdád koj ent Nagendány mani cháragá ham nayatkag
Shahdáday námay eshkonagá áiay dast drahagá laggetant Kópy tahtay patansarén pádagay sará ér kot ke cháh marechant Gón arsigén chammé goshty
Shahdád é donyáyá naent
Shircháhay wasshén tám mani dapá jawr but Man gón nábáwarén chammán nákuá cháragá atán o áiay sar jahl at Shahdád é donyáyá naent Maná gillótagán gept
Náku chón bitag Shahdádá
Nákuá gosht Mani chokk do sál bit á gappá Á róchi may pasé gár at Shahdád shot ke pasá shóház kanán Áyagá déry kot Bégáhá shotagat o ni sarshap at Shaliá peri peri kot godhá má hamé shapá bázár pa bázár lóg pa lóg tarret o jost kot bale kassá nadistagat
Endege sabáhá pas wat atk o Shahdáday bárawá hamé hál atk ke zi magrab tahárá pawjiáni kaympay poshtá hamé kawrá rawagá bitag ke balkén pas hamángor ent godhá pawjián geptag ke taw sarmacháré ay o jatagesh Náhakká kosht zálemán Shahdád may piriay hasá at may yakkén chokk at kosht rastarán o bécháragén Shali ham Shahdáday jagarsendén gamán gón wat bort gón Mát at saggety nakot Máhé kappéá rand áiá ham cha donyáyá sapar kot
…………
Á gitaluén sabáhá ke man gón shátkámén delé cha lógá dar atkagatán gón grán o gamigén delé wátarr bitán Ni gitalu chó dittá mani ginná gerán at
Marchán Golám peknekán gón naent
Chó beh nabitag ke sangat pekneká borawant o Golám gón mabit Á waragay grádagá zabr at o may peknekáni kanwari at Man chónáyá peknek thóliay mokimi báské naatán chiá ke man shahrá wánagá atán Bass baré baré ke chotthián atkán godhá gón kaptán
Yakk shapé hawrá gwart Endege sohbá bachakk mocch bitant Mósom wassh at Peknekay shawr thahet Má warag o charag chamedá zort gón ke balkén dár tarr bebant
Zittán má peknekay jágahá sar bitén Rasagá Mollá Morádá cha kissagá pattáay jódhié dar kot o gón Lál Baksh Ázát Mahmad Jagar o Supi Nezará wánkiá shoru but
Har wahdá ke má pekneká shotén godhá man yakk baré kammoké tarret o sayl kot o randá sangatáni diwáná atk o neshtán Choshén wahdán mani hamráh Lál Baksh Ázát at Man dém gón Ázátá kot Nayáay gón
Áiá pattáiay yalah dayag delá naat Goshty Mani pád chawatthá jatag
Man gosht Kojám pád Áiá kandet Zánty ke doén pádán goshagá naent
Man éoká shépéá borzád bitán Cha poshtá Golámá tawár jat Marchi Ázátay jágahá Golám tai hamráh bebit chón ent
Man kandet o passaw dát Sar o chammán wájah Bale taw kanwar nakanay
Passawy dát Béhál ay Warag gón Marchi kanwar nalóthit
Man o Golám hamráh bitén
Yakkén shapay hawrá drachk o dár rozhnáter kotagatant Má tarráná nazziká kóhéá sar kapt o tholláy neshtén Mósom sáp at Hawrá zemin o ázmán shoshtag o sapá kotagatant Charé kóhay thollá Gwahrag dán Kánig téwagén Negwar dará at Man gón Golámá gosht Maná é nedárag sakk wassh bant
Golámá bechkandet bale hecch nagosht Man ham bétawárá mósomay saylá delgósh bitán
Yár Maná gón taw gappé hast Kammokéá rand Golámá darráént
Bogosh
Maná baláhén paréshániéá gwar jatag Man édegeráni kerrá nám nageptag Taw hamé pedhá dáktari wánagá ay Balkén maná elájé yá sar o sójé bekanay
Man sar sorént Golám goshagá at Taw anni wasshén mósom o nedáragáni gappá atay Man pésará tai wadhá bitagán Choshén nedáragán maná wasshié dátag bale marchán man chó naán Pésará wahdé man wati damagay kóh o kawr dhegár o machkedag dasht o gyábánán tarretagán del chó kóhá rostag táhiré rasetag delá bale marchán chó naent… Marchán wahdé man saylá dar káyán dhéhay zéd o nedáragán gendán del gimorit takánsar bán Dam pa saht hamé hayál kayt ke mani dhéh é nedárag cha mani dastá rawán ant Anchén wahdé kayt ke man esháni wáhond nabán… Hamá ent ke Bogthi o Bálách janag bitagant man anchosh án
Golám kammé bétawár but padá josty kot
Tai hayálá man eláj lóthán
Man gosht Dhéhay dósti nádráhié naent
Golámá drájén ginsárté kasshet o padá wati gapp bená kot Bale man hecch paymá táhir gept nakanán Mani shapáni wáb o rócháni árám shotag Hecch kárá del per naent Na sangatáni kerrá nesht o wasshén gappé jat kanán na syád o wáreséay gendoká shot kanán Dhéhay jáwarán gendán del sochit Róché do say warná bégwáh bit róché do say lásh kayt Mani kénag chó Bólánay kóhá rostag Lóndhué gendán del goshit saráy send Taw balkén andázah jat makanay bale man angarán léthán án
Man á tasallá dát o gosht ke taw góli o darmán nalóthay bass wati hayál kanagay wadh o paymán gehter kan Har hayálé dáray bedár bale áiá chó bémahár makan ke tará táwán bedant Har chizzá ráh o rahband hast Zahr o kénagá ham
Má dán dérán neshtén o gapp o rap jat o padá ér atk o bachakkáni némagá shotén
Haptagé kappéá rand man padá shahrá atkán o wati wánagá dazgatth bitán
Chizzé máhá pad man métagá shotán Cha basay darigá nedáragán chárán atán Kóh kawr tayáb o waddhag áyán o rawán atant Hamé wahdá man Golámay tránagá kaptán o áiay hamá gapp mani góshán jaksagá laggetant… É nedárag cha mani dastá rawán ant Anchén wahdé kayt ke man esháni wáhond nabán…
Shapá ke lógá rasetán wapsagay wahdá ham Golámay habar mani góshán jaksán atant Man delá gosht bándá Golámá hál dayán ke taw wati nádráhi maná shaksátag Á kandit o gal bit ke éok naán hamráhé rasetag
Endege róchá sanatán pekneké kot bale é randi Golám gón naat
Man cha Lál Bakshá jost kot Golám Áiá Sáhijiay kóhay némagá eshárah kot O man sarpad bitán
Golámá wati nádráhiay eláj dar gétkagat
Rél o mani gomán hamgám ant Rélay parrag tawárá ant o mani gomán krinzhagá ent
Bass Park hamésh ent ke rélá wati layn geptag o tachán ent o man bárén chónén nááshnáén dyáréay dagg o damkan wayl án
Yabbará rélá dásht Man o mani gomán hardo mohr bitén o hamá ent wadárig én ke bárén rél kadi jonzit o gomán wati thathuá betáchit É bari bárén maná kojá bárt o sar kant Genday rélay átrápay sabzagá syahdhanné bopóshit o drachkán syahdárén chegerd bekant o é chó shirá wasshén ápá Gorkáni Sichiay kallarén áp bekant o é drost chó Gorkán cha béápiá beladdhant
Doén ballok tahtay báhóth ant Ballok Shahrbánu kóndhán lang ent o áiay masterén gohár Ballok Hátun chammán kór o góshán karr ent Doén lógá neshtag o Alláh Alláh kanant
Zi zeminá chandhet Ballok Shahrbánuá zánt ke zeminchandh ent bale chárety dán man kettán o náráná cha tahtá ér byáyán Hátunay dastá begerán o latthá jekk dayáná dhanná dar byáyán lógá ke kapagi ent pésará kapit Pameshká cha wati jáhá nasoret
Ballok Hátuná samá but ke taht soragá ent bale áiá delá gosht balkén nomásagé shaytáni kanagá ent Josty kot Shahrok É kay ent mani tahtá zhámbalénit
Ballok Shahrbánuá kandet o kukkár kot É wájah Hódá ent Hátun
Góshán syahchoptén ballok sarpad nabut ke kai námy gept Áiay hayál gón shaytánén nomásagá at Tahtá tekahén latthy chest kot o kukkáry kot Tará lajj nakant shaytán Pirén ballokán árámá naylay
Kasániá man har shap cha ballok Hátuná kessah gósh dáshtag Bé kessahá wáb nakaptagán o padá har shap nókéné lóthetag Mátay lápshód o ládhok bitagán pameshká galnázi kotag eshkotagén kessah dobar gósh nadáshtag
Ballok Hátuná báz kessah yát at Dán sálé kappéá man tamáshah kot Padá yakk shapé áiay kessah kotthetant Wahdé áortagéné bongéjy kot godhá man kukkár kot ke é man eshkotag Ballok Hátuná gosht taw kessah halléntagant nókén cha kojá byárán
Bale man gerr bast Á sahtoké bétawár but Goshay wati delá kessahé sáchagá at o padá goshty
Hast at nomásagé Hast at balloké Nomásagá har shap ballokay kerrá kessah gósh dásht Bé kessahá nawapt Tai wadhá har shap nókéné lóthety Haw haw yakk shapé ballokay kessah kotthetant
Téwagén shapá nomásag wáb nakapt Balloká tawret Dir dege métagéá balloká kwahnén dazgoháré hast at ke báz kessahy yát at Balloká gosht rawán yappárigé dazgohárá chárán o pa nomásagá lahté kessah ham kárán gón Endege róchá ballok sarcháder but Métag dir at Ballok shap kapt Sarshapá métagay nazziká raset bale taháriá bazzagá maym nakot o kórchátéá kapt o mort
Ballok Hátuná kessah hallént
Godhá ballok mort
Haw mani chokk ballok mort
May métagay nazziká ham kóracháté hast at Man jost kot Á kórchát may métagay kórchátay wadhéné bitag
Haw o ballok ham mani wadhéné bitag
Man delá gosht balkén démterá hamé goshit ke nomásag ham tai wadhéné bitag bale áiá chó nagosht o latthá jekk dayáná shot o wati nepádáni sará wapt
Man dán dérán wáb nakaptán Á shapi man dege wadhén wáb dist Kórchát atant tahá ballok kaptagatant o dhanná nomásag neshtag o gréwagá atant
Man dán moddatéá gosht zánán kórchátay kessah watgadhéné bale master bitán godhá zánt ke á shapi ballok Hátuná wati dazgoháray kessah áortagat
Á róchi man káréay niyatá cha lógá dar atkán o padá béhál bitán ke kár ché at Chó maná yát at ke allami káré at bale ché at Hóshá hecch kár nakot
Zi ham gón man anchosh but Ádénkay démá saray randagá atán Man dist ke mid kammé dráj ant Delá gosht rawán sará tháp kanán Hamé niyatá cha lógá dar atkán o ráhay némá béhál bitán ke che kárá rawagá án Óshtátán hayál kot bale gir nayatk Kammé óshtagá rand béraw kot o padá lógá atkán o gón lógay poteragá tránagá kaptán ke maná hajjámay gwará rawagi at
Chó báz bará bitag ke man gwandhén káré cha delá bortag bale chó beh nabitag ke mazanén káréay wástá cha lógá dar byáyán o némráhá béhál bebán Man hayrán atán ke anágah chón shamoshtán Kammé péshter dán chawká maná kár yát at o chawk chó dir naat Chagaléay ráh at Chawká óshtátagén sepáhigá ham man chamedá gendagá atán
Man dán damánoké óshtátán o chawkay némagá cháret Padá mani delá atk ke zi man béraw kot o saray thápay kár yát atk Begenday anni ham padá chawkay rawagá béhál bitagén kár yát byayt Begenday káray tránag hamodá kaptag
Chónáyá choshén hayál o wahmay tahá báz park nést o man wahmién mardomé naán bale marchi shamoshtagén kár anchéné at ke man sad mill poshtá rawagá ham tayár atán Pameshká pad tarretán o dém pa chawká rahádag bitán
Kammokéá rand man chawká óshtátagatán bale kár angat gár at Ingor ángor cháret ke balkén mardomé gádhié dokkáni námé gendán káray tránagá kapán bale hecch Mani chammán chárén némag tawwáp kotant bale yáddásht angat shozhdawá at
Ni mani delá hamé bimmá sar chest kot ke chó mabit maná girámá gwar jatag Agan na wassará wat mardomay hósh chón rawt Béhál harkas bit bale na ke chó Ni chón kanán
Padá maná hayál atk balkén lógay rawagá kár yát byayt Yakk baré gosht rawán lógá Padá man hayál kot lógá rawagay badalá chamedá pawné kanán Lógay mardom maná sharr kalág zirant bale parwáh nést ke shamoshtagén kár cha kandag o kalágán démáter ent
Bale wahdé man lógá pawn kot óday passaway eshkonagá hoshk o hayrán bitán Lógay mardomán ham wati kár béhál kotagat
Ni maná torsé chér kapt Man drahagá laggetán É che mehnaté ke téwagén lógy mán patátag Mani sará chakkar wárt o man yakk kerré neshtán
Man dán dérán hamedá nesht o jédhet bale nazánt ke chón bekanán Sar hecch kárá naat Kash o gwará mardománi rawwá at bale mani kár anchéné at ke dege mardom pa komakká tawár per kanag ham nabant Áher man nendagá dam bort Pirénáni wadhá dast kóndhán kotant o pád atkán Hamé wahdá sangaté atk o raset Na salám na jódhi Rasagá goshty Yár baré baré mardom ajabén gapchalán kapit Mani hóshá bechár Cha lógá káréá dar atkagán bale ni pahk béhál án ke kár ché ent
Man rók róká áiay némagá cháret Maná shakk but ke é mani hálá sahig ent pameshká pa kalág ziragá chó goshagá ent Man gón mojetagén murké gosht Bell wati maskaráyán Man wat paréshán án
Drégatén maskaráé bitén bale man rást goshagá án Mani hósh kalámá geptag gár ent Man … Áiá gapp násarjamá yalah dát
Man áiay larzókén lonth o delwáragén chammáni némagá cháret o hayál kot… Yá wa é rást goshagá ent yá baláhén adákáré
Man bechkandet Mani bechkandagay sará áiá ham pashalén bechkandé jat o bazzag bazzagá maná cháragá lagget Wahdé man wati kessah áortant á hayrán but Dasty mani dastay sará jat o thahky dát
Kandáná áiá dast yakk némagé shahárt Man chakk jat kammé passend dege pajjáróké óshtátagat ke baré rah gept baré óshtát Baré sary kechént o hayály kot o padá rah gept Má kammoké áiay tamáshah cháret o padá tawár kot Áiá márá dist chammy rozhná bitant tacháná atk o bé jost o porsá wati kessahy bongéj kot… Á ham may bójigá sawár at Áiay hóshá ham jawáb dátagat
Padá man har yakké dhikk dát káray shamóshagay zangá janagá at Téwagén shahr hamé hawpá mán patátagat Harkasá wati kár béhál kotagat o ni sarbatag at Kár drostáni béhál at bale yakk hayálé drostáni delá yakk at Harkasi gománá drostáni béhál bitagén kár yakk at
Chó ke shahray drostén mardomán yakkén kár cha delá bortagat pameshká é omét hast at ke agan yakk mardomé ham shamoshtagén kárá tránag bekant drostáni janjál kotthit Hamé ométá tézpahm o hóshmandáni majlesé thahénag but ke benendant o pa káray tránag kanagá hayál bekanant Mahlukárá ham goshag but ke harkas wati was o wáká wati pahm o hóshá kár bebandit
Bale é dráhén tach o ták ápay sará rastagén keshk bitant Kár angat gár at Káray béháliay sará har yakkéay lonth lónján atant bale kassi dast naraset Padá yakk nawbaté anchén ham atk ke har wahdá lontháni lónjániay sawabá kamm kammá mardomán kandag béhál kot o gapp gappay sará grétesh
Yakk róché ajabén gappé but Mani sar anchén jáhé kapt ke óday mardom hecch paréshán o nagég naatant Á zenday kárán anchó goláésh atant goshay áyán wati kár tránag kotag yá cha jawpá béhál nakotag Man chameshán yakkéá jost kot Shomá zánán wati kár tránag kotag ke chó gal et
Áiá bechkandáná jawáb dát Ennán
Padá dasty mani kópagá ér kot o góshá halwaty kot Agan baláhén káré bitén kassá béhál nakotagat
Bi Es O Ball Negwaray warnáyán pa métagay nézgár o bélógén mardomán chambaién ges bandag o dayagay hayráti káré bongéj kotagat Warnáyáni kerrá hobb o wáhag báz at bale zarrá sost atant pameshká tarrag o chandah kanagá atant
Yakk nérmóché ke man delmánag atán dokkáná band bekanán o borawán lógá sobáreg bekanán hamé wahdá Bi Es Oay chandahi thóli raset Warnáyán wati gapp jatant Áyáni erádah at ke sálé yakk o do kamgosháday lógá nók bekanant É redá awali ges ke áyán bandagi at Bánoki námén nézgárén o béchokkén janózáméayg at
Man wánagay zamánagá Bi Es Oá bitagán Ni á jósh o jazbag pasht nakaptag bale gón Bi Es Oá hamdardi angatá hast ent Pameshká man warná jódhokén chandahé dátant o paré kárá delbaddhi ham dátant Chandahay geragá rand wahdé á cha dokkáná dar atkant mani bachakkuá cha man jost kot
Abbá Chandah chié
Chandah… Man chandah dayagá tayár atán bale paré jostá tayár naatán pameshká nazánt ke ché bogoshán
Chandah hamesh ent ke eshy kanagá atant
Gwandhuá hecch nagosht Bass mani némagá chárety Man zánt ke sarpad bayagá naent pameshká gapp démá bort o gosht
Pa yakk káréá mardománi kerrá rawag o zarray lóthagá chandah goshant Sarpad bay Man sarpad bay anchén wadhéá gosht ke sarpad bitag nabitag ni é gappá chamedá halás bekant
Man hamá róchi chandah kot genday abbá
Kadi Man bechkandet Man zánt ke angat chandahá nazánt
Hamá róchi aiday róchá Maná mardomán gappadhé zarr dát
Hááán… man kandet Á chandah nabitagant aidi bitagant Chandah angat dege chizzé Chandah har wahdá gerag bit aidi éoká aiday róchá rasit
Ched o pad man sar kechént Dar pa dar tarrag o chandahay lóthag grán ent bale panch shash sáli gwandhuéá chandahay mánáay sarpad kanag ched o gránter ent Kammé hayál kanagá rand josty kot Abbá May lóg hameshán bastag
Man kandet Gón é jostá áiá maná bucchéay mál nakot
Ennán yár May lóg man wati zarráni sará bastag
Kammokéá rand padá josty kot
Abbá Bánoki kay ent
Taw Bánokiá nazánay man gón hayráni kandet Bánoki hamé zálaku ent ke lóg pa lóg tarrit o bákalénk bahá kant Taw har sabáh áiay kerrá bákalénk geray waray angat námáy nazánay
Eshiay nám Bákalénki naent
Ennán Bákalénki wa shomá kotag Eshiay nám Bánoki ent
Bánoki Bákalénki… áiá gón wat gosht o padá jost kot Bákalénkiá zánán lóg nést
Jandhén kalógaré hasty kapagi ent
Mani gwané gappá áiay kódekén démá gamwárié tálán but
Abbá agan bákalénki may lógá byayt tawy gallénay
Hááán Bezán tará bákalénkay lálech ent May lógá ke bit tará moptá bákalénk dant Man borwán borz bortant
Á kammé pashal but Kandáná doén dasty moshtjangiay wadhá mosht kotant Man ham jawábá anchó kot É may kalánkolu jangay dábé at Áiá wati mosht mani némagá shánt o man watá dawr dayagay wadhá kot
Adhay… Adhay Begeret mardá márá jat
Man jangá zabr án Áiá bájbarén thahké jat
Á awaliá wánagá at Wánagjáhy cha mani dokkáná nazzik at pameshká chotthiá rand har wahdá dokkáná atk o nesht o padá sobáregá má hamráhiá lógá shotén Man thémb cháret o gosht
Ni berén lógá Taw shodig naay
Ennán áiá malláni wadhá delband démá dar áort
Haw wájah taw sabáhi bákalénk o poráthá choptag pameshká sahiá naay man áiay láp keli kot o á kandáná dokolkóch but
Chizzé róchá rand molláyáni thóliay dokkáná atk Á pa métagay gel o heshtay masitay pakká kanagá chandah kanagá atant Hamé wahdá ke molláyán chandah gept o dar atkant mani gwandhu dokkáná potert Á hayrán hayráná áyán cháragá at Inchok drájrissh áiá beh yajjáh nadistagat
É mollá atant
Haw
Eshán tazbi zort chokká áyáni dastay tazbi distagatant
Ennán Man bechkandet Payri áiá dokkáná pa baháyá dratkagén tazbi zortant o laybá lagget Man gosht ke eshán ér kan Laybu naant tazbi ant Mollái chizz ant O anni molláyáni dastá tazbiay gendagá á payrigén gappay tránagá kaptagat
Godhá eshán ché zort
Eshán hecch nazort É chandahay geragá atkagatant
Chandahay námay eshkonagá áiá pa galé jost kot Abbá é ón bákalénkiay lógá bandant
É áiay awali báli sapar at Zenday bist lápmóshén sáláni awali bál at Á Shálkóthay báli patthay rawánagi láunjá neshtagat o wadárá at ke kadi Torbatay báligorábá sawár bayagay jár janag bit
Áiay delá wasshiay jambarán bastagat bale yakk górichén hayálé ham narm narmá soragá at Á górichén hayál esh at ke chó mabit ke bál kanagá rand báligoráb bekapit o thokkor thokkor bebit Wasshiay jambar o torsay górich dém pa dém atant o á sópahay sará anchó neshtagat goshay end ná endá pád kayt
Yakk démé garibiay katth domi démá wánagay harch báli sapar paráiá wábé at Áiá modám basá sapar kot Torbat dán Shálkóthay kaccháén daggá danz o ditt kanán jamp o jól janán panchar o ayrlák bayán hóthal o masitán dáráná jabzagén basá 800 millay pand 40 kaláká borret Masterén tamáshah basay tahá at Tawámén ráhá danz segréthay ditt zhandén bádhi o kalandhén thaypay shór o shár mosáperáni cheshag kollag hókárag o shánag Saparé naat shezáé at Zyádahén nendagá pád gwát geptant Nendjáh sotkant Shór danz ditt o béwábiá sar cha dardá trakkagi but bale menzel gár at
Harwahdá ke áiá é basán sapar kot áiá hayál atk ke man mardomé naán kermé án o lápmóshán rawagá án Baré baré ke áiá wati sangatáni bayg o shantáyáni sará báli saparay thayg o thappah ditant áiay delá chó kabassá bandén morgaygá parparroki jat Áiay delá lóthet charáyán jost bekant ke bál kanag chón ent Chinchok wassh ent Bale áiá hemmat nabut Chónén tepli jost ant Harkas mani sará kandit Moptá sobakk bán o garibiay máná é naent ke cha wati nezarán ham bekapán
Choshén sáhatán áiá wati garibiay gwarjigá gept Áker man dán kadéná chó kermá lápmósh bán Mani kesmatá zánán chó sháhiná bál kanag nést Bézobánén garibéay lonth hoshk o chamm áp bitant Passaw béwánki at
Yakk róché áiay wábén kesmat pád atk Sarkárá kálejáni hakdárén tálebáni wástá cha zakátá kammok zar dayagay jár jat Áiá ham panch hazár raset Áiá zarráni ném chakkásay pisán dát o ném zort o báligorábay theketh kot
Áiá thémb cháret Angat wahdá hastat Áiá nazziká érén hálták dastá kot o cháret Háltákay sarhál at Amrikahay mosáperkasshén báligorábé kaptag o sawárén dráhén mardom mortagant
Cha torsá goshay áiay del chére poppán shot Ched o dém áiá want nakot Donyáay shahzóray nókén báligoráb kapant godhá Pákestánay é kalandhay hál bárén ché bit Áiá hálták padá ér kot
Yá Alláh Tai lakk shogr ent Yakkéá gón borzén tawáréá Alláhay shogr gept Áiá chakk jat Yakk kamáshé ke áiay póshák rissh o koláh dráh espét atant nazziká sópahéay sará neshtagat o tabzi janagá at
Lakk shogr Yakké na do na pura lakk shogr Hmmm sarpad bitán Eshiá mani wadhá báligorábay kapagay tors ent
Gón é hayálá goshay áiay del kammé sobakter but o pa hamdardi wati torsay hamráhá cháragá lagget bale cha kamáshay démá hecch wadhén tors yá parésháni dará naat Á árámá neshtagat o tabzi thekkénagá at Goshay Hodáay shogray gerag áiay tors naat Hél at shogol at wahdtéli at
Áiay chammáni hamdardi padá gár but Áiay delá atk ke pirmardá bogoshán
Mollá Hodáay shográ hamá wahdá beger ke mardomá makoshit Yakkén damáná bárén chont koshit o taw angat neshtagay shogr geray Padá shográ kai geray Koshókay jenday Mollá Báyad ent taw é gappá bezánay ke koshókay shogray gerag táhaté naent kásagchatthié lagórié
Yá Alláh Tai lakk shogr ent Taw maná ganj dátag Hamé sahtá molláyá padá Alláhay shogr gept Inchok shogray gerag É mollá anchó Hodáay shográ geragá ent goshay Hodáyá eshiárá nebeshtah kotag o dátag ke man tará nakoshán o padá goshit taw maná ganj dátag Tará ché háky dátag Sharrén mál zend ent Wahdé tai zendá pach gipt ganjá ché kanay sará janay
Ni á padá béárám bayán at Á padá éok at Pa wati paréshánén hayáláni táchénagá áiá nádelgóshiá padá hamá hálták dastá kot bale gón sarhálay gendagá háltáky dawr dát o cha kissagá báligorábay thekethy kasshet o bémaksadá patthagá lagget
Wahdé thekethay pattahgá damy bort godhá neshtagén édege mosáperáni némagá cháragá lagget Mardom anchó árámá neshtag o gapp o rappá atant goshay á delá jazm atant ke é báligoráb nakapit Áiay delá lóthet ke Amrikahay báligorábay kapagay hálá kukkárá bwánán dánke dráh beshkonant o cha torsá belarzant o anchó deltrakk bebant ke dege pará báli sapará tawbah bekanant
Chizzé meletthá rand báliá sawár bayagay jár janag but Dém pa hamángor rawáná áiay chamm báligorábá sakk atant Á awali randá inchok nazziká bálié gendagá at Chamm anchén dróg bandant ke dap gong bit Hamá ke ázmánay démá morgéay kaddá at nazziká chó kóhá at É baláh bál bekant nakapit Torsay górichá shikkagé jat bale á ni báligorábay padánká sar kapán at
Anchó ke áiá báliay darwázagá pád ér kot cha nazziká janéni tawáré áiay góshán kapt
Salám alaykom
Áiá hamé némagá cháret Báligorábay dhawldárén jenekké darwázagay nazziká óshtátagat o haryakk mosáperéá gón bechkand salám diagá at Á basay charsién chellién kelindhar o monshiáni tránagá kapt ke na wati ezzatesh zánt na mosáperáni Domi némagá é jalwanákén jenekk at ke gón mosáperán péshsalám at Áiay bechkand delay naat éoká lonthánig at bale áiay pollén lontháni chárag wassh at Áiay shahdén tawáray gósh dárag wassh at Cha basay hakk o delén béezzatiá báligorábay wassáchén ezzat démáter at
Wahdé báligoráb tagráhay sará téziá tacháná bál gept áiá anchó gomán but ke man wat gón wati jenday pádán tachán tacháná bál kotag o ázmáná rawán án o wassará wat áiá hayál atk ke begenday yakk zamángé borzay Hodá ham zeminay sará ábád bitag o yakk róché báligorábay paymá tacháná báli kotag o ni anchó borz shotag ke gendag nabit
Báligoráb cha zeminá dir bayán at o á wáng at o ázmáná cháragá at Goshay awali randá gendagá aty Wati zendá awali bará áiá samá but ke ázmán cha zeminá báz washter ent É park páselahayg at yá chammáni Áiá zánt nakot bale anchó márety ke nillén ázmán hamé wástá wassh ent ke Hodáay lóg ent o abadmániay máreshté dant o zemin gón wati béshomárén rangán é wástá delá grán ent ke edá kabrestán ábád ant… o áiá zánt ke Hodá padá chiá zeminá nayayt
Wahdé báligoráb cha jambarán borz but áiá dit ke cha borzá jambaráni chárag sakk wassh ent Zeminay sará óshtag o jambaráni chárag inchok wassh naent chó ke jambaráni sará óshtag o áyáni nedárah kanag Jambar ázmánay démá potthah potthahá anchó sheng atant chó ke ábdárén zeminé ápay hoshk bayagá rand tal tal bit Potthah potthahén jambar o talkárén zemin hamrang atant Yakké áp at o yakké hák Áp o hákay nyámá é hamrangi bass nezarayg at o gón arsh o parshay yakk kanagá áiá zánt ke chamm dróg bandagá ant bale á hayrán at ke chammay bastagén drógá del chiá báwar kant
Ni báligorábá wati borzi geptagat ázmánay démá jambarán borz bál bayagay máreshtá áiay jánay poth punzhartant Gomán o yakinay nyámá áiá anchó samá but ke man ahdi dástánéay shahzádagé án o é báligoráb dárá jódh bitagén jádui apsé ke rástén góshay táb diagá bál kant o chappén góshay táb diagá Kóhe Kápay sharrangterén parigay mádhiay sará nendit
Ekskiuz mi Excuse me …
Báligorábay jenekkén tákemay tawárá á cha hayálán kasshet Zébáén jenekk gón delkasshén bechkandé áiay kerrá óshtátagat o waragáni sini áiay dastá at Kóhe Kápay parig shahzádagay sará mehrabán bitagat o dáray aps borzbál at Áiá parirangén jenekkay némagá cháráná wati shahzádgén hayálay sará bechkandet
Wahdé áiá cha waragán awali dapár zort o dapá kot áiá gomán but ke zeminay warden agan ázmánay démá warag bebit anchén támé kárit ke jannatay gallahay bitag Hamá washtámén gallah ke paráiá Ádam o Hawáyá Hodáay pábandi prósht o shahdén zendárá margay jawrén tám nasibá dát
Waragán o rand tákemá sharbat o cháh áort Áiá sharbat pasond kot Washtámén sharbtán á zendápay tránagá perrént o áiay delá gongén dwáé lóthet ke é saht abadmán bebát Man dáem hamé paym ázmáná bátán Cha hurán sharrangterén é jenekk gón porlezzatén waragán hamé paym mani démá bát Bale é támáni tahá jannatay gallah mán mabát o na ke may tahá Ádam o Hawáay dózehén náparmáni
Warag o charagá rand áiá tekah dát o gég nesht Sitthay kissagá ketáboké mán jatagat Áiá zort o patthagá lagget Ketábokay tahá bázén sar o sójé nebeshtah at Áyáni tahá yakké esh at ke kazáay wahdá mardom láep jaykethá chón gwará bekant Á padá báligorábay kapagay hayálá kapt
Sawár bayagá pésh á hamé torsá béwár kotagat bale ni é porkaypén sáhatán ke á ázmánay démá bál at áiá hayál atk ke báligorábay kapag zemini zenday é ázmáni ásar cha margay dráhén dróshomán dhawldárter ent Nádráhi gádhi tir ás áp zahr páhu… cha kollán jedá cha drostán boster
Hamé wahdá anágahá báligoráb lolloret o á pach larzet Áiay sréná goshay karanthé tatk É torsay máresht at Áiá édegeráni némagá cháret Drostáni rang bar gashtagat Hamé wahdá jár janag but ke báligorábá kóhéay sará gwazgay sawabá sambaké jatag Paréshán mabet Mardomán sártén ginné kasshet
Báligorábay yakkén chandhagá dhawldárén margay neshah prósht Ni á hayál kanagá at ke marg har dróshomá bebit torsnák ent Na borz ent na past Marg bass marg ent Zemini zenday ázmáni ásar É hoshkén labz ant Labzáni wasshén red o band ant Margay zébdárén bayán margá brahdár nakant
Yá Alláh Tai lakk shogr ent parwardegár Pirén molláay tawárá á padá cha hayálán kasshet Áiá chakk jat o cháret Mollá nazziká sitthéay sará neshtagat o wati dasti baygay tahá chizzé patthagá at Molláyá cha baygá do pattá góli dar kot Cha haryakk pattáéá yakk o yakk gólié zort o gón gelásé ápá wártant Drájén ginné kasshety Cha risshán petthókén ápy pahk kotant Yakk baré padá Alláhay shogry gept o shoru but tabzi janagá
É pirmardá cha nádráhiá torsit Áiay delá paré kamáshén molláyá padá hamdardié pédá but Tors násalámtiay bebit yá báligorábay kapagay máná yakk ent Hardoén ráháni menzel yakk ent mawtay menzel O cha mawtá harkas tachit Dráh zenday lóthók ant Hamá zenday ke áiá marg per mabit Bémargén zend ke Hodái chizzé harkasi delay armán ent Dráh chó Hodáyá dáemi zend lóthant Hodái lóthant Hodái
Padá anágahá áiay ázmánén delá gerókén hayáléá shahm kot Hodá dáray apsé ke mardomá tráshtag Zikkén dáray aps marchigén báligoráb ent o marchigén Hodá bándátay ensán ent
Gón é hayálay áyagá áiay jánay poth punzhartant o á sar dán pád larzagá lagget Á anchó jóshá at anchó gal at goshay hazánagé dasty kaptag Áiay delá lóthet ke kukkár bekanán o bogoshán Oo donyáay mardomán Man Hodáyá zánán Sharriay sará pajjáhy kárán Wati dóstén Hodáyá Mehrabánén Hodáyá Hodá yakk wábé ke mardomay delay ágahén chammán ditag É wáb róché na róché watá ham máná dant o mardomay bémánáén zendá ham
Chón wassh ent mani zenday é damán Chónén abadi rangé é sahtá mán Chón wassh ent Hodáay sarpad bayagay máresht Ni man bemerán ham maná ranj nabit Man wati Hodá zántag Wati hamráh o sangatén Hodá
Áiay sénagá zagrén wasshiay bégwázén zeré chawl janán at o margay tors chó proshtagén bójigá wasshiay é mastén zerá zéráp bitagat Wasshi… zagrén nagdén wasshi Hamá wasshi ke áiay tahá hecch tors hecch bandesh hecch kammi néstat Anchén ázát sarjam o abadi wasshi ke tahná Hodáay nasibá bit ke margay torsy nést
Wasshiay tuppáné áiay delá chest at Áiá anchó gomán but ke wasshiay é tuppán áiay delá derrán o sénagá prósháná dar kayt o tawámén jaháná mán patáit Cha békesásén wasshiá áiay chamm homár atant
Shomá zánet Hodá chéé Anágahá áiay borzén tawár mán báligorábá jakset Á pád atkag o óshtátagat Haryakkéá chakk jat o ajakkahi áiay némagá cháret
Man shomárá goshán gón Hodá chéé á wati jóshá goshagá at Hodá dáray apsé ke mardomá tráshtag
Mardománi gósh mekk bitant o deláni krechk péshánigá atkant bale á chareshán bésamá goshagá at
Mardomá é dáray aps é wástá tráshtag ke á Kóhe Kápá rawag lóthit Kóhe Kápay sharrangterén parigá gerag lóthit Zánay Kápay máná ché ent Kápay máná ent kodrat kuwat Taw Kóhe Káp gept godhá bezán har chizzay sará káder bitay Kóhe Káp karámátáni sarzemin ent Ódá hecchi nábuteni naent Harché del bolóthit bit Mussáay asá Solaymánay tahte rawán Alladinay jenn… dráh hamódá ant Shomá sahi naet bale é báligoráb dém pa Kóhe Kápá rawán ent
Shahzádagén mosáper hayrán o paréshánén zeminzátáni démá Kóhe Kápay kessahán árán at o dáray aps borz bál at
Dáray aps borzbál at o raptáry ham téz at bale eshiá yakk baláhén aybé mán at Dáray apsay chappén gósh gár at o é aybay némagá na sarjóshén goshtánk diókay hayál gwar at o na ke wángén gósh dárókáni
Shapay bárén che wahd at ke Dinábáday mardomán cha gránén wábá bost kot Sakk garm at Harkas cha hédá jánshód at Cha tonná áyáni nokk hoshk at o del tosagá at
Shap sakk tahár at Estár gár atant Goshay ázmán jambarán yá mojéá póshetagat Póhám at o garmá ér dátagat
Wábsarén mardom sarbatag atant ke yakk anágah é che kahré kaptag che kazáé atkag Kammé péshter sarshapay wahdá ázmán sáp at Estár dará atant Shap rozhná rozhná at o gwát ham kasshagá at
Garmágay mósomá béásrátén Dinábáday mardománi omét bass hamé kawsh at ke áyáni dely sárt kot É Hodái gwát ke cha ázmáná atk anchó porkayp at ke áyáni delá lagget o á harwahdá wáb o némwáb atant Agan baré baré ázmánay gwát sost but áyán cha pisshá gwaptagén gwátu zortant o watá gwát kot bale enshapigén póhám gwátuay wasá dhann at Dinábáday mardomán wati yádá choshén garm naditagat Jannatén shap goshay dózehay tránagá kaptagat
Garmjatén mardomán garmay tawjil chó kot ke áyán áp wárt wati pocch kasshet o dawr dátant ján áp jat gwátu zort o watá gwát kot Chareshiá áyáni jáwar kammé gehter but bale janjál esh at ke wahdé áyán gwátu ér kotant padá garmá ér dát padá áyáni héd retkant o nokk hoshk but
Áyán báz bará áp wárt ján shosht o watá gwát kot Zyádahén áp waragá áyáni láp trakkagi bitant Dam pa sahtay ján shódagá lógáni áp halás bitant Yakkajjén gwát kanagá áyáni dast hoshk bitant Ni goshay géshter garm at Chokk o janén gréwagá atant Mardén paréshán atant Har némagá kukkár at áh o zári at Áyán zánt ke é garm dán sohbá bázéné sárt kant
Dózehén garmá á bortant o kahn o kahnay kerray óthagá sar kotant Dér nagwast ke Dinábáday tawámén mardom janén dán mardén kasán dán mazan kahnay ápá atant Kahnay sártén ápá áyáni garm shosht Ni áyáni hósh kammé barjáh but o wati sará kaptagén janjálay bárawá hayál kanagá laggetant Wadh wadhén gapp janag but
Dinábáday tabibá shakk at ke gwát nádráh ent pameshká kasshet nakant
Sáens o syásatá hobdárén warnáéay hayál at ke Chágiá bitagén aythomi trákáni tábkáriay sawabá gwát band ent
Mósomay bárawá kammé báz wákubén dehkánkáréay andázah at ke gwátay bandi áókén tuppánéay nesháni ent Anchén syahgwáté gón hawrá kayt ke na lóg kellit na drachk o dár
Dinábáday péshemámá yakin at ke ázmáni gwátay bandi baniádamay gonáháni barward ent o mahsharay neshánián yakké Dér nakant Esrápil kayt pa Suray damagá
Kammé hámóshi but Padá ched o torsnákén hálán gardesh kot Esháni eshkonagá haryakké deltrakk but bale kassá nazánt ke é gappán kay jant é hálán kay kárit Chamé shegbegán yakké esh at ke molkay nókén bádsháhá gwátay sará pábandi jatag Bádsháhá goshtag mardom ke mani golám ant gwát chiá ázát bebit Eshkonagá bádsháhá dóshi mehter Solaymán wábá ditag o é pábandi hamé wábay máná ent
Dege hálé esh at ke gwátay tahá mardomi hónay bu hawár bitag pameshká gwát band ent Ni hawr ke bit ápay badalá hón rechit o mardom ápay badalá hón warant
Eshiá rand dege hálé tarret ke Hodá cha mardomay náparmánián nawassh ent o áiá erádah kotag ke gwátá chest kanán jahánay dege kondhéá barán Hamódá dege sorendah o sorendaháni sarwari jódh kanán o eshkonagá gwátá rand wájah Hodá ápá ham bárt
Tawámén shapá wadh wadhén shegbeg o hál tarret Yakk cha yakká bimnák Yakk cha yakká hóshbar Kassá nazánt ke é hálán kay kárit bale drostán esháni sará báwar kot
Yakk némagé dózehén garm domi némagá é wadhén torsnákén gapp o hál Dinábáday mardománi del kaptagat Dráh áh o záriá atant cha Hodáyá dwá o peryátá atant tawbah o kukoruá atant
É mahsharén shap pa hazár azábi gwast o shot Sohbay sará áyán ajabén nedáragé dit Drachkáni ták soragá atant Gwát kasshagá at Gwátay kasshagay tawár ham góshán kapt Gwát kasshagá at bale áyáni jáná nalagget o kasá nazánt ke é che esráré che shezáé Á dege gappéá ham hayrán atant ke é gwát cha ázmáná áyagá naat É zemini gwáté at o cha róbarkatá kasshagá at
É gappá zamánagé gwastag Dinábáday mósom badal nabitag Angat hamá wadh garm ent Cha hamá róchá ázmáni gwát band ent o cha róbarkatá kasshókén gwát áyáni badaná nalaggit Pameshká á shap dán róch kahnay ápá pogoláni wadhá waptagant pa hamé ométá ke yakk róché kayt ke ázmáni gwát padá kasshit
Man cha darigá chamm shánk dátant Angat hawr at Bébramshén hawré at Na gwát na gerók na grand… bass rechán at Man cha darigá chamm kenzéntant o wati jan Máhekánay némagá cháret ke gwánzagay nazziká jollay sará neshtagat o nonnoká méchénagá at Lógay tahá dhanná har chizz pa ajám at bétawár at o man shezár bayán atán Hawr o áp mabutén man shotagatán bázárá wati dokkán pach kotagat
Garmági némróchán choshén bétawárén hawr maná dóst bit bale marchi nazánán chiá del lóthagá at ke hawray pajjiá anchén trondén gwáté bekasshit ke tramp chó tirá bebant Gerók anchó chilk bejant ke ázmán bederit Jambar anchó begrandit ke gósh karr bebant Nonnok bogodhit o gréwagá shoru bekant o Máhekán paráiay sahdhénagá názénk bejant Har némagá kukkár bebit Jaggá bebit
Marchi sohbá ábbáyá pawn kot Tará salámy kot Goshty démay ádénagá káyán Máhekáná bétawári prósht
Man áiay némagá cháret bale hecch nagosht Maná washtab o maskarábázén nákuay gappé gir atk Wahdé sirá rand do say máhay tahá Máhekánay láp porr but godhá nákuá gón man maskará kot Bachakk Taw chokkay tráshagá zabr ay bale é chokk ke pédág bit tai janá cha taw bárt o wati mát kant o tai dap kawshá bit hoshká nenday… o agan awali chokk bebit bachakké godhá petay nehrá chath dawr dant
O marchi ke may bachakkuá kamm o gésh do máh bayagá at maná samá but ke nákuay maskará dán haddéá rást ent Hamá ent ke chokk pédá bitag Máhekán mani hayálá naent Harwahd gón hamáiá gapp jant Kandit gón hamáiá waptag gón hamáiá bass nán gón man wárt
Man petárá gosht ke nonnokay wástá nendagi gádhié byár gón Máhekáná mechókén nonnokay némagá pa mehr cháráná gosht
Péshá é wadhén mastén mósomán ché ché nabut… bale ni á shahdén gapp o majlesáni jágah nonnokay nenadgi gádhiá geptagat Man nonnokay némagá cháret Á anchó árámá shir mechagá at goshay maná sóklu diagá ent ke bechár man chón tai nehr dawr dátag
Nonnoká chiá chó rók róká cháragá ay Máhkáná pa dábé gosht
Taw anchó gappá ay goshay nonnok éoká taig ent o man áiay dozzagá atkagán Man bechkandet
Taw wa dozzé ay anchó chárag cháragá mani del dozzet o bort
Chokkay bayagá pad é awali rand at ke á gón man wasshén wasshén gapp janagá at Man cha tahtay sará pád atkán o shotán boná áiay kashá neshtán
Marchi shirkenén gapp janagá ay Dege nonnoké lóthay zánán Man bechkandáná áiay chammáni tahá cháret
Dir á Áiá lajj but
Man kandáná gón nonnoká gosht Adhay o shaytán É pésará mani jan ent randá tai mát ent Sarpad bay Hamá ent ke taw atkagay é márá dapi josté ham nakant Shábásh ni wati chammán butth man wati janá chokkán
Man gón nonnoká hór á goláésh kot Nonnok wati o wati mátay sará charé nágatén oroshá delwárag but o dapy pach kasshet o gréwagá lagget Máhekáná goshádiá watárá cha man gisshént o nonnokay sahdhénagá lagget o áiárá chokkagay eshkerén wáhag mani lonthán sóchán but Maná padá nákuay gapp gir atk
Hamé shapá ke hawr angat gwárán at nonnokay bayagá pad awali randá man o Máhekán yajjáh bitén Bale hamé wahdá nonnoká wassará wat chiwwalagé jat Máhekán manigi nabut goshádiá pád atk o gwánzgay chandhéngá lagget Chandhénagá nonnoká bass nakot godhá Máhekáná méchént Nonnoká gréwag bass kot o wáb kapt bale wahdé má padá yajjáh bitén nonnok padá shoru but o é randi na chandhénagá bassy kot na méchénagá Man norondhagá laggetán
Mátkos Dege wahdá hecch nagoshit bass hamé sahtá dapá pach kasshit Del goshit mány borr ángor
Alláh Chó magosh nonnoká Máhekáná tawret
Hummm Man jawadháná domi kóthiá shot o waptán Ni nonnoká panch meletthá grét o panch meletthá bétawár but Baré Máhekánay názénkáni tawár atk o baré koppagáni Yakk randé áiá nonnok baddhá kot o mani kerrá atk
Nonnoká bárén ché ent Nazánán chón bekanán Áiay lonth lónján atant
Man tasallá dát Hecch makan É omrá nonnokáni kár gréwag ent o bass
Bale péshá chó nagrétagy Balkén wassh naent Dáktaré nayáray Áiá bazzag bazzagá maná cháret
Man thémb cháret o gosht Ni shapay do ent Métagay dáktar wáb bant o padá hawr ent
Á gón delgráni shot Nonnokay chiwwalag o chihánth kamm nabitant Máhekán padá atk É randi gréwán at
Dáktaré nayáray Áiá bass haminchok gosht o hedhekkagá lagget
Man tawkal kot parpath zort o hawrá récháná shotán Métagay espetálay do dáktar atant ke chameshán yakké mani kwahnén sangaté at o eskólay zamángá mani hamjomáet bitagat Man wa hayr dahá rand wánag yalah dát o petay doén dokkánán yakké zort o neshtán bale áiá want o dáktar but
Man á cha wábá pád kot o áort Áiá nonnok dawá o darmán kot Sangatiay cháragy kot o pisy ham nazort o goshty ke bándá sohbá nonnoká espetálá byár ke sharriá elájy bebit
Dáktaray rasénagá pad wahdé man atkán dán nonnok o mát hardo wáb atant Man shot o domi báná waptán
Sohbá mahlaw Máhekáná maná pád kot Maná wáb sará at Trondá trond jost kot Hán ni chéé
Áiá gréwáná passaw dát Nonnok mortag
Nonnok mortag Mani wábá bál kot Man tattaráná dém pa gwánzagá shotán Gón larzókén dastán gwánzagay démdár léthént o nonnok cháret Goshay áiay bénurén dém goshagá at Ábbá Ni man beh nagréwán
Cha mani chammán árs shép geptant
Hamé shapá man wábé dit Gendán ke nonnok zendag ent Man o Máhekán nonnokay démá óshtátagén Man nonnoká goshán byá Á wati chappén páday chonki lankoká sendit o mani némagá chagal dant o wat mátay némagá rawt
Man cha wábá godhetán Ingor ángor cháret Mahekán nepádáni sará naat Á gwánzagay démá neshtag o gréwagá at Man pád atk o áiay kerrá shotán áiay árs pahk kotant tasallá dát o áort o wápént
Chizzé róchá rand dokkánay káréá man Karáchiá shotán Do say haptag hamángor lagget Wahdé padá atkán nonnokay meragá máhé bitagat Sarzáherá Máhekáná awali nonnokay bérániay gam wártagat o é degeráni wadhá zenday kárawáná gón at Maná ham anchó samá but goshay har chizz sarjam ent Hecchay kammi naent Goshay nonnokay hájat nabitag Goshay áiay jend beh nabitag
Hamé shapá wahdé man o Máhekán yajjáh bitén anágahá á goshay godhet Pád atk o nesht o ingor ángor cháragá lagget Man hayrán bitán bale gón narmi jost kot
Che gappé Máhekán
Áiá gón arsigén chammé jawáb dát Mani góshán nonnokay gréwagáni tawár atk
Garmági bégáhé Man hásthalá wati kóthiá éok án Ketáb mani démá ent Wati mannán wánagá án bale hayál saht o damáná thagalit Do róch bit ke mani sangaté gádhiéá dám kotag koshtag Hamá ent ke é sangat mortag man yappaymá hamé hayálá án ke zendagi chéé Parchá damáná hallit Zenday menzel modám marg ent parchá
Man dáktari wánagá án Em Bi Bi Esay goddhi sálá án Ensánay zend áiay zendagén jánay ráh o rahband o áiay nájódhiáni bábatá bázén ketábé wantag cha ostádán bázén gapp o tráné eshkotag wat ham hayál kotag bale angat zenday bábatá mani jost bépassaw ant
É jáwar baré baré maná delprósh kant Del goshit bell é dáktariá zendá marg har paym per ent Moptá wati chammáni hirdagán parchá réchay Sóch é ketáb o darmáni donyáyá Boraw jangal o gyábánéá Mastén kawshá loddhókén drachkáni sáhegá benend o áyáni zhámb zhámbá gósh dár Bekassh emrózay wasshén kawsh Máhekánén shapán borzén kóhéay thollá benend o máhá bechár Begard sayl kan Paré jangal o pará kóhestán Zenday chárén róchán cha donyái gam o garatthián dir delserén abramay hamsáhegiá gwázén
Mani chamm almáriá jatagén esthikaray némagá rawant Zardén kágaday sará gón sohrén labzán nebeshtah ent
Don’t take life too seriously It isn’t permanent
Mani kóthiá dege hecch aks sáldar yá dege chizz najatag Bass hamé yakkén esthikar ent ke man cha bázárá yakk róché áort o jat E mani delpasondén goshtenán yakké Man hamé goshtenay padá zendá gón bépekriá gwázénag lóthán
Gránén tawáré mani góshán kapán ent Goshay jambar grandagá ent yá báligorábé gwazagá ent Man pardahá kenzénán o darigá dhann chárán Dhanná hawr ent
Mani kóthi borz borzi tabakká ent Cha darigá dir diray nedárag gendag bit Hásthalay nazzikén kawr kawrá ádastay molk o dhegár bán o mádhi dir borzén Kóhe Mordár o padá ázmán Bale ni é nedárag kappi ent Hawrá ázmán o kóh andém kotagant
Hawr trond bayán ent Á do mardom ant Hawrá geptagant Tacháná dém pa práh o bazén drachkéá rawagá ant ke áiay chérá pasé pésará óshtátag Genday drachk ham pa newán o panáhá betachant godhá layb bit Bale é natachant Garm bit yá gwahr gwát bit yá hawr górich bit yá lewár tapar bit yá harrag… é óshtátagant Merant yá zendag bant bale natachant Esháni ham zendé Drégatén man drachké biténán Kamm cha kamm mani tahá margay démá óshtagay hemmat yá majburi wa bitagat
Yakké darwázagá pajjárókén wadhéá thokkit Man goshán byá o á poterit É kanthinay kamáshén nawkar ent ke áp o cháhay jostá atkag
Dáktar sáheb cháh byárán á jost kant
Man sará pa haw sorénán o á dar kayt É ham mardomé Zenday bárawá eshiá ham hayálé hast Wadh wadhén gapp delá kárit Nazánán choshén mósomá á mani wadhá zend o margay hayálán ent yá chó drachká choshén chizzán béhájat ent
Sahtokéá rand á gón cháhá kayt
Náku man cháhá dast gerán
Hán ji Édá korshiay sará benend Man cha taw josté kanán
Á nendit
Anni é mósomá ke hawr gwárán ent gerók chilk warán ent jambar grandán ent dráhén dhann o dhegár áp ent é wadhén wahdán tai delá chónén hayál kayt
Mani jostá á hayrán ent Goshay man anchén gappé jatag ke éoká gwandhuán yá ganókán bráhit Á mani gappá sarpad bayagay johdá ent o man cha wati jostá pashómán án
Kammé hayál kanagá rand á goshit
Man goshán hawr mabit
Chiá Ni man hayrán án
Agan hawr bass makant mani hák o gelay lóg kapit
Man nákuá chárán o padá mani chamm esthikará rawant bale hecch nagoshán Dánke cháhá hallénán
Dér ent ke nákuá cháhay háligén kóp zortag o cha kóthiá dar atkag Dhanná angat hawr ent Grand o gerók ent Drachkay báhóth angat óshtátagant o esthikar…
Esthikaray dertagén thokkor buchdánay tahá kaptagant
Wasshén diwáné at o ni ched o washter bayán at Syásat labzánk pelem o dege bázén bongappéá pad ni diwán Hirrókiáni baddhá kaptagat Haryakké áyáni jatthiay kessahán áragá at o édege thahk dián atant
Man nazánt ke chón bekanán chiá ke mani masterén brátá hamángor sángé kotagat o ni némHirrókié at É paym man ham cháreké chondhoké Hirrókié atán Áyáni maskaráyáni sará man kandagá atán bale kammé nagég atán
Diwáná chizzé darámadén mardom ham nendók at Á gón édege sangatán pajjárók atant bale man nazántant Hamá sangatay ke mehmán atant áiá áyáni pajjár kot o gosht ke Gwáderay mardom ant Mehmán zittán gón man hór o tór bitant Albat cha áyán yakké bétrekk o tawár neshtagat Baré baré bechkandety bale gappy hecch najat Awalá man zánt nakot ke chónén mardomé Bárén nábudé o gapp nazánt yá baláhén dánáé o may gapp o habary mán nayáyant bale randterá maná samá but ke é nábudé Láekén mardomé diwánéá nendók bebit godhá mardom áiá chó dhálchár nakanant Gapp gappay tahá baré baré áiay némagá chárant yá jost gerant ke anchó naent wájah Jost gerag wati jágahá kassá yakk randé áiay némagá nacháret ham o á ham bétawár at
Man kammé hamé béwánkén warnáay bárawá hayál kot bale padá gón diwáná delgósh bitán
Yakké goshagá at Hirróká yakkéá wati dhegárá shakar keshtag ke belly rodant
Drostán kandet Wahdé kandagán tam kot man darráént Bondará gapp chosh ent ke hamé mardaká dokkánéá sarkári samáté zortag Endege róchá wati chokky dém dátag ke boraw dokkáná samátá bezir o dhegáray sará bar Dokkándár gón gerákán gatth bitag Bachakká samátay badalá hamrangén shakari gónié baddhá kotag o bortag Shap máhekáni bitag Kamáshá hamé shakaray góni zortag o dhegárá chandhán kotag Endege sohbá shotag dán dhegár syáh syáh ent cha mórá
Thahk padá rostant Nábud ham bechkandgá at
Dege lahté Hirrókián zánay ché kotag Yakkéá kukkár kot o diwán gón hamáiá delgósh but Jarnaytharesh télánk dátag ke chálu bebit
Drostán padá thahk dát Wahdé kandagá séresh kot godhá man gosht Télánkesh nadátag kasshánesh kotag Chó bitag ke hamé jarnétharay kekk trond bitag Yakkéá chálu kot nakotag Godhá kekkay sáday sará dege sádé bastagesh o panch shash mardomá geptag o kasshetag Jarnéthar chálu wa bitag bale dán gappadhéá gerrán bitag
Man padá hamá nábudén warnáay némagá cháret Á mani némagá chárag o bechkandgá at Man zánt nakot ke á Hirrókiáni sará bechkandgá at jarnétharay sará yá mani sará
Hirróká Nágománay brátay sir bitag Ládié barpesh zortag o chátá kotag ke áp sárt bebant Degeréá mani némagá cháráná wati dánk dawr dát
Mani brátay sirá na Degeréay sirá barpesh chátá kotag man kandáná gosht Man dit ke diwán lápléthi waragá at Bale á nábud bass bechkandgá at Chónén grántabé kandag ham nazánt
Hirrókián hamé zittán dege jatthié kotag Shomá sahi et degeréá jár jat Dráh delgósh bitant Á nábud ham
Anni 1996ay warldhkap kerketh ke but é hawpá dege jáhán abayd Hirrók ham mán patát o ódá ham kerketh shoru but Yakk laybiéá awali owaray awali bólay sará say sad ran jódh kot
Kandag o kukkár rostant
É pakkáén drógé Man adhi kot É pa man nókén hálé at
Drógé naent Rásté Taw wa Shálá ay Hirrókay hálá ché zánay Zánay hamáiá ke say sad ran jódh kotag kay bitag
Na man gosht
Tai brát Sáleh bitag áiá gosht o drostán padá thahk dát
Godhá yakk bóléay sará inchok ran Maná báwar nabut
Chó bitag ke ból shotag moshki hóndhéá potertag Dánke domi thimay mardomán kódhálé áortag o zemin kóndhetag o ból dar kotag é némagá tai brátá tatkag o ran jódh kotag Yakk sad o panjáh raná rand neshtag damy kotag o padá shoru bitag tachagá Wahdé ran say sadá rasetagant godhá áiá tachag band kotag o maych chamódá kotthénag bitag Á marde maydán karár diag bitag Endege róchá é warldh rekárdhay sará Sálehay thimá góké koshtag o hayrát kotag
Dráh kandag o lápléthi waragá atant Man kandáná á nábuday némagá cháret Éoká bechkandgá at
É béhabarén nábudá bechár choshén wasshén diwánéá neshtag angat na gappé jant na kandit Botábot ent neshtag Eshiay hamráh angat neshtag o Hirrókián kalág zirant Wati nábudén hamráhá nagendant
Mani ópáray band prosht Man dém gón nábudá kot bale kandáná gosht Adhay taw na gappé janay na kandagé Balkén bonyádá Hirrókié ay
Nábudá hecch nagosht bale man dit ke drostáni kandag yakdam óshtátant o yakké domigay némagá cháretesh Mani kandag ham óshtát Man hayrán bitán ke che gappé but
É gongé mehmándárén sangatá darráént o man pashómán bitán ke moptá bazzagárá nábud o bárén ché ché goshtag
May handay wánendagterén mardomán yakké Eshiá shahzánti Em Ay kotag cha gongay hamráhán yakkéá gosht
Man sakk béwár atán Chónén láekén mardomé Cha man géshteri wantag Nábud á naent Nábud wa man án ke mardomay pajjáh áragá rad warán
Maná bebaksh yár Man gongay dast geptant Man nazántag Tará hazár áprin ent ke taw gongi jágahá inchok wantag Man wati gappá sakk pashómán án
Gongá bechkandet o bakshgay wadhá sar sorént
É péshá gong nabitag Gongay dege hamráhéá dém gón man kot Eshiá shahzántiá Em Ay kanagá rand wati lellek borretag
Cha hayrániá mani dap pach but Man gón dar godhetagén chammán gongay némagá cháret Á bechkandgá at
Hamé róchá ke may sirá sálé tawám but hamé róchay jendá mani zál kapt o bachakkén chokké áorty Pameshká má chokkay nám Sálán kot
Máh o róch gwazán bitant Sáláná panch máh but Ni man á baddhá kot layb dásht gón áiá gapp jat o padá wat gappáni passaw dát
Sálán édege chokkáni wadhá at Béparwáh o bézánt bale dóstnák Albat áiay yakk chizzé cha ádege chokkán jedá at Man á bechkandag yá kandagá naditagat Man á keli kot dastán kot gwátá mán borret o padá gept ádénk pésh dásht áiay démá chó shádiá samá kot bale yakk randé ham áiay lontháni sará bechkandé dará nabut
Awalá man o zál paréshán bitén bale padá má hayál kot ke dáninga kasán ent démá balkén wat sharr bit
Haw haw Sálán rost o bathérok but Ni eskólá ham rawwá kanagá at bale kandagay nyámatá angat zebahr at Mani gat o gománá ham naat ke mani wadhén washtabén mardoméay chokk choshén grántabé bit Man hayrán atán ke eshiá cha kayá kasshetag Man mani zál may hardokáni mát o pet édege syád o wáres drost washru o maskarábáz atant
Má Sálán dáktarán pésh dásht Drostáni gapp esh at ke dege hesábá chokk salámat ent Albat é nakandagay ádat begenday eshiá cha bonpirok yá bonballokéá zortag bale dáktarán chó ham gosht ke mazan bit wánit o donyáyá gendit godhá balkén wati é ádatá yalah bedant
Sálánay nakandagay ádat maná sakk nádóst at bale áiay dege ádaté maná dóst but chiá ke é mani tahá ham hastat Máh o máhekánay dósti
Yakk garmági sarshapé ke layn shotagatant má lógay chattá shot o waptén Máhá chárdah at Sáláná mani rástén dast chó sarjáhá saray chérá at o chammy máhá sakk atant
Abbá áiá anágahá gosht
Hán
Abbá Máh parchá dhawldár ent
Man pád atk o neshtán Mani zahg mani jostá cha man kanagá at Bale man wati hayráni chér dát o kandáná gosht Agan taw kandagé janay godhá tará goshán gón
Kandag wati jáhá áiá zahr kot o shot mátay kashá wapt Ched o pad áiá é jost hejbar cha man nakot
Á shapi Sálánay jostá maná wati kasániay tránagéá perrént Maná yád ent kasániá yakk baré man cha mátá jost kot
Ammán Máh parchá dhawldár ent
Yakk baré wa áiá maná sharriá cháret o padá gosht Nazánán mani chokk Hodáyá kotag
Randá wahdé man master bitán wánagá shotán godhá zánt ke máh chó zeminá hák o sengé Bale é gappá maná géshter adhént ke máh ke asalá dege wadh ent may chammán parchá dege wadh ent Diri o nazziki nedáragán chiá matth kant
Wahday gwazán at Sálán ke charáiá pad márá hecch chokk nabut rost o mazan but Anchó ke man delá andázah jatagat dáneshgáhá áiá shahzánti zort o wánagay sarjam kanagá rand hamódá lekcharár lagget
Inchok wánag o donyágendiá rand ham áiay lontháni sará yakk baré kaséá bechkandé nadit É ádatay sawabá á téwagén shahrá o kash o gwaray handán nám o dap at Man o mani zálá dér at ke áiay é ádat kabul kotagat o áiárá hecch nagosht
Yakk róché maná anchó hayál atk ke agan Sálán sir bekant bit kant chokk o chalángáni sawabá nakandagay ádaty kamm kammá borawt Man gón zálá gapp jat Á gal but Shapá má Sálán mán tarrént
Sálán Siray bárawá tai hayál ché ent man jost kot
Hecch Áiá gwandhén jawábé dát
Agan tará jenekké dóst bit bogosh Mátá chondhet
Na Áiay passaw padá kasán at
Má pa taw deshtáré shóház bekanén Mátá áiay dastá gept
Master wat et Áiay gálewáray tahá na bézári hastat na hodónáki
Bale taw sir kanay na Man pakká kanag lóthet
Agan shomay razá ent godhá haw Áiá anchó gosht goshay áiay na may siray gapp bayagá ent
Endege róchá má syádéay gwará shotén Mardomán mannet bale wahdé jenekk sahi but áiá adhi kot ke man choshén mard nagerán ke kandag ham nazánt
Má bémorádá padá atkén Dege do say jáhá shotén Har jágah mát o petán mannet bale jenekkán adhi kot Jenekkáni masterén irád Sálánay nakandag at
Yakk shapé man Sálán mánband kot Taw wati é shummén ádatá parchá yalah nadiay Má chinchok jáhá tai wástá shotagén Mát o pet mannant bale jenekk adhi kanant Dráh hamé tai badén ádatay sawabá Wati grántabiá yalah day agan na téwagén zendá londh bi o benend
Áiá zukkag nakot
Chamá róchá rand man paráiá janay shóház yalah dát bale mátay delé narmén angat tach o táká at Yakk róché áiá maná hál dát ke man jenekké dar gétkag Jenekk Sálánay tabá sharr sahi ent chiá ke Sálánay shágerd ent
É wasshén hálé at o badén ham Jenekkay mannag wasshén gappé at bale shágerdiay gappá maná nagég kot Chó mabit é ham békandagé bebit bale zálá pakká kotagat Goshty jenekk rang o dánagá ham sharr ent o ru o damy ham wassh ent
Padá má Sálán sálónk kot Neshár rásti wazhgapp o polkandagé at bale hamá andázah ke má jatagat rást nabut Nesháray washruiá Sálánay grántbi bort nakot
Sálé kappéá pad áyán chokké but Jenekké at Sálánay jenekk ke námy Zébá at bathérok but Zébáyá ke má pa dósti Zébol gosht cha mátá kasshetagat Anchén wazhgapp o washkandagé at ke dráh paráiá tonnig atant Má ni Sálánay béruiay bárawá hayál kanag ham yalah dátagat Márá Zébol bass at
Zébolay ádat o tab cha petá chath jedá atant Albat yakk ádaté áiá cha petá zortagat É hamá at ke mani tahá ham hastat bezán máh o máhekánay dósti
Yakk máhekánén shapéay gapp ent Má panchén thiwiay démá neshtag o hálán cháragá atén Zébolá dam bort Mani dastá gept o goshty Borén borzá
Man zánt ke máhá chárag lóthit Man gosht Kammé sabr kan mani mát Man hálán chárán Padá man o taw rawén
Bale áiá namannet Dity ke pirok áyagay wadhá naent godhá wati petay baddhá kapt Sálán zánán cha hálán shezár bitagat ke Zébolay yakkén goshagá pád atk Hardo borzá shotant
Má thiwiay cháragá delgósh atén ke anágah thahkéay tawár atk Tawár cha lógay sará pédág at Gálewár goshay Sálánayg at bale kassá báwar nabut Sálán chón kandit
Mani delá jat ke chó mabit shahzántén Sálánay sar gashtag ganók ent Zéboly cha lógay sará boná mán borretag o wat kandagá ent
Má eshtáp eshtápá padánkán sar kapáná borzá shotén Ódá ajabén nedáragé at Zébol o Sálán hardo kandagá atant Má bah mantén Sálán o kandag Hamé yakkén damáná mani delá hazár gapp áort Man Sálánay dastá gept o pa narmi jost kot
Sálán bábá Che gappé
Sáláná kandáná passaw dát Abbá Zébol goshit máh parchá dhawldár ent
Á mazanén chortéá kaptagat Kesás ném kalák aty ke Sandhéman Séwal Espetálá médhikal esthudhantháni kanthiná neshtagat o hayál kanán at Gapp dege hecch naat Bass yakk narséá ráh rawáji wati anchén jáhé kechént ke á yakk baré wa óshtát Bale wahdé nars gón bédelgóshi kechénáná démá shot á ham kanthinay némagá rah gept Cháhé lótháénty Ketáby pach kot o chizzé wánagá lagget bale damáná hayály thagalet o narsay némagá shot
Narsá wati hamá jáh kechént
Bell kechénty Kechag harkasá gipt Taw bárén watá kechénay Deger ke kechénant taw wadh wadhén gapp delá káray
Bale áiá wati é jáh mani démá chiá kechént
Kechagá geptagat pameshká
Na kechagá nageptagat Áiá paygámé dayagi at
Ensáp kan yár Agan paygámé dayagi bitény godhá áiá tai némagá cháretag o bechkandetagat yá dege eshárahé kotagaty Áiá hecch nakot Tai hayálá naat Wati wadhá at Taw wassará chest ay ke pa man kechéntagy
Belly mani hayálá naat bale zánán é kasánsálén narsá mardéni nyádáni talab nést Nózdah bist sáli jenekké Rawán saláhé janány Áiay del allam sorit Sengé naent mardomé
Hódh Balkén á pákdámonén jenekké Bad bebárt godhá
Belly bad bárt Kabrán kalampóg mán nést
Mazanén ger o chilléá rand á gón mohkamén erádahé cha kanthiná dar atk o dém pa wárdhán shot Wárdh pa wárdh tarráná goddhigá áiá hamá nars dar gétk Á espéshal wárdhay estháprumá nendók at Áiay gwará dege narsé ham óshtók at ke zittán tapcháré zorty o dar atk Á pa poteragá jádhi but ke némomray mardé goshádiá kóthiá potert o narsay kerrá shot Á nádráhéay páneg at o darmánáni bárawá cha narsá jostéay geragá atkagat
Áiá hemmat kot o potert Salámé dáty o óshtát Narsá áiay salám alayk kot o korshiay némagá eshárah kot Narsá charáiay dastay ketáb o estheteskóp o gwaray espétén kóthá zánt ke médhikal esthudhanthé
Nars gón hamá mardakárá gappá at o á hayál kanagá at ke narsá chón wati gappá bogoshán bongéj chón bekanán Hamé bogoshány ke taw wati hamá jáh chiá kechént
Na na É wa jost kanagay wadhé naent Hamé goshány ke Shálay zemestán tará éokiá wassh bant
É ni josté Wassh bant nabant tai chontomi
Á mardá gón narsá gapp halás kot o dar atk o narsá warnáén dáktaray némagá cháret
Yá Hodá Man ché bogoshán o chón bogoshán
Narsá thébalay sará chizzé kágad sar o chér kot o padá áiay némagá cháret Áiá sar jahl kot Mán é zemestáná ham áiay pónzay sar héd at
Man tachká goshány ke maná wati mardom bekan Wahdé narsá dit ke warná hámóshá neshtag hecch nagoshit godhá wat josty kot Hán dáktar sáheb Káré tarragé
Áiá dap porr o hálig kot bale hecch… Hédéá sar kotagat o ni drahagy ham bená kotagat Áiay hál chó hamá gayratdárén bale majburén mardomá at ke awali randá kaséay démá pa pendhagá dastá thál bekant
Áiá narsay némagá cháret Anágahá áiá samá but goshay é nars áiá marchigá pésar ham ditag O padá áiá yád atk ke máhé kappé pésar á róshomi tapán tahtay báhóth kotagat o hamedá espéshal wárdhá dákel bitagat o é nars róché say chár bará áiay tapay chárag o dawá o darmánay diagá atkagat
Ni á ganter gadh o monj but bale padá gón é hayálá áiay del kammé dhaddh but ke bit kant hamé kwahnén pajjáróki mani ráhá sáp bekant Narsá wahdé áiay héd o drahag ditant kammé paréshán but
Tará chón ent dáktar
Maná… maná hecch naent Bass man tai cháragá atkagán Maná zánay Wárié hamé gapp cha áiay dapá dar atkant
Narsá á sharriá cháret o gosht Na maná hósh nakant
Man máhé kappé pésh hamedá dákel bitagán Maná róshami tapán geptagat
Hán hán Ni maná yád atk Narsá tránag kot o padá sharriá cháráná josty kot Ni taw wassh ay na
Áiay delá atk bogoshán ke man cha á nádráhiá wassh bitagán bale degeréá gwar jatag o eshiay eláj taw wat ay Dawá o darmáni káré naent… Bale dapá goshty Haw ni wassh án
Taw anchó héd atay o drahagá atay ke man paréshán bitán narsá kandáná gosht o á kammé pashal but Narsá paráiá cháhé lótháént bale áiay sar jahl at o bétawár at Narsá áiay némagá cháráná jost kot Dáktar Tai nám kay ent
Nám… Nágomán ent Áiá anchó passaw dát goshay ámidgesá káziay démá óshtátag
Maná bráté hast Tai omrayg bit Hamángor Paysalábádá ent Námy Nawmán ent Námy tai wadhéné o wadh o paymy ham taig ant Tai wadhén lajjué Lógá ham chó mehmáná ent É dawrá wa jenekk choshén lajju nabant narsá kandet
Áiá hecch nagosht Bass bechkandety
Ni bezán eshiá maná wati brát kot
Na na pa dapay goshagá hecch syádi nathahit
Chó haw bale é ke maná brátay hesábá cháragá ent eshiay kerrá man kojám dap o ápá choshén gappé bejanán
Dáktar Tai cháh sárt bit narsá gosht o á goshay godhet Eshtáp eshtápá cháhy chest kot Dasty anchó larzagá atant ke kammé cháh áiay espétén kóthay dámoná ham retk Áiá sártén cháh do golombá goláthet Á padá hédá sar kotagat o larzgá at
Taw wassh ay dáktar Nars kammé paréshán but Cha wati jáhá pád atk o áiay gwará atk Rástén dast áiay péshánigá éry kot Á chó botá neshtagat Na sor o poré na gappé
Anágahá áiay dast soretant o domi sahtá narsay dast áiay dastán at Áiá narsay dastay poshtá wati taptagén lonth ér kotant Bósagé gepty o goshádiá ketáb o estheti zortant o zhappagá cha kóthiá dar atk
Nars bah o bakkadh óshtátagat Dán sahtoké á anchó hayrán hayráná óshtát o dastay poshtá cháráná é ajabén bachakkay bárawá hayály kot o padá áiay lontháni sará bechkandé atk Námánay jend ent áiá bechkandáná gón wat gosht O padá watá kechénáná dém pa wárdhá shot
Sabzal
Hán
Borén kóhá
Chiá
Sharábé warén
Parchá
Yakk baré mósomá bechár Randá bogosh parchá
Am m m… Cháretag Man nayáyán gón
Sharr ent bábá Gamé táchénén
Maná gam per nést
Gam harkasá per Zyadah mánjái makan byá
Sabzalá kammé hayál kot Padá gádhiay darwázagy pach kot o Aslamay kashá nesht bale hecchy nagosht Kammé dérá rand doén shahrá dir kóhéay washkawshén thollá neshtagatant Paykéay waragá rand Sabzalá Aslamay gapp tránag kot
Aslam Taw ché gosht gamé táchénén
Haw
Cha sharábay waragá gam natachant má wat tachén
Chón
Anchó
Bale taw bogosh chón
Bechár wahdé gádhi tachit sawáriáni chammán nazzikay kóh drachk o lóg dráh gón zrábá rawán ant bale chó naent É sharáb ham gádhiay wadhá mardománi delá wassh kant Warókay hayálá gam tachán ant bale asalá áiay jend tachán ent
Hum m m Aslamá cha wati payká gotthé gept o sar sorént
Tai gapp rást ent bale mardom gádhiá chiá sawár bant
Gádhiá chiá sawár bant Jágahé rawagay wástá
Bezán sapar áyáni majburié
Haw… Taw gosht kanay Sabzalá hayál kanáná gosht
Anchó ke gádhi tará cha yakk jáhéá domi jáhá bárt hamé paym sharáb tará cha yakk wahdéá domi wahdá bárt
Aslamay gappá goshay Sabzal chortéá dawr dát… Man cha yakk wahdéá domi wahdá sar bayagay wástá sharábay gádhiá parchá sawár án Mani gam ché ent Áiá delay potenk patthetant bale hecch choshén gamy dast nakapt ke sharábay warag beparmáit Á dráhjánén warnáé at rang o dánagá sharr at wánagá at o paráiay bándátay sambahéngá sharrén sharrén kár o nawkari ér atant Wagarna áiá nawkari o káray ham hájat naat É dráhén wasshi o ásráti wati jágahá bale padá ham goshay áiá gamé hastat Yakk bénámén gamé yakk béneshánén dardé Bale kojám Áiá hecch nazánt Wahdé wati gamy dar gétk nakot godhá Aslamay bárawá hayál kanagá lagget bale sarzáherá Aslamay kerrá ham hecchay kammi naat
Aslam Tai gam ché ent Taw parchá sharábay gádhiá sawár ay
Mani gam Mani gam esh ent ke mani kash o gwará sharrangén jenekk mocch ent Man lóthán ke yakkéay sará áshek bebán Mani delá béke áiá dege kassi hayál mayayt Áiay sará ganók bebán bale gón man nabit Aslamá gosht o Sabzalá wati bénámén gam dast kapt
Mani ham anchén jédhahé bale… Sabzalá gosht bale Aslam géshe wati kessahá naat
Agan jenekké gón man nazzik bayán bit man delá goshán é jenekk anni wa sharr ent bale bárén démá chón bit Begenday mani lógá bayagá rand cha man o sharterén bachakké dósty bit o gón man béwapái kant yá nájódhié gipty o pa man janjál bit o mani mehr kamm kant Hamé paymén waswásáni tahá mán gisshán o é paysalahá kot nakanán ke gón é jenekká dósti bekanán yá na Aslamá wati gapp tawám kot
Man tai gamá sarpad bitán Aslam Sabzalá sar sorént Mani ham anchén kessahé bale mani janjál esh ent ke maná cha jenekkán torsit Man delá goshán agan jenekkéay kerrá wati dóstiá záher bekanán á bárén ché goshit Chó mabit ke maná eshkbázén yalahcharrén bachakké sarpad bebit o mani mehray kadrá makant É wadhén gapp delá kárán o hemmat nabit ke gón jenekkéá wati dóstiá záher bekanán Anchó anchó yakk wahdé kayt ke á jenekk delprósh bit o dege bachakkéay némagá rawt Man hayrán án ke ádege bachakkán é hemmat chón bit ke gón jenekkéá goshant taw maná dóst bay
É wa hayr moshkolé naent Aslamá darráént Jenekkay kerrá dóstiay záher kanag gránén káré naent Mani hayálá gránterén kár esh ent ke man jenekkay sará ganók o shaydá bayag lóthán bale nabán Mani sar hamé gappá dar narawt ke Shay Morid pa Hániá chón ganók bitag Inchok sakki o sóri áiay démá atkag á parchá nabajjetag Á chón saddek bitag ke Háni béwapái nakant Man parchá Moriday wadhá eshk kot nakanán
Aslam kammé bétawár but Padá goshty
Mani hayálá mehray dawrá laddhetag
Na chó naent Sabzalá cha wati némánén bolórá gotthé gept Mehray dawr nashotag Báhóth o Ján Bibi chón ant pa yakké domigá Mazár o Zarátun Pendhol o Zobayd… Dráh may hamsaru ant Pa yakké domigá chón shaydá ant
Má chón bekanén yár Aslamá áiay gappay tahá dawr kot Goshant ke á warnái warnáié naent ke bé eshká bogwazit Má chón bekanén ke wati warnáiá warnái kot bekanén
Sir bekanén chón ent Padá gón janán eshk kanén Sabzal ném del o ném maskará at
É wa nakli eshké bit
Dege wadhé kanén Cha Báhóth Mazár Pendhol o chamé bachakkán jost kanén ke shomá chetawr eshk kotag Márá ham sar o sój bekanet Sabzal angat maskaráay chádhá at Aslamá bechkandet bale hecch nagosht Saymi paykesh anchó bétawári o jédhag hallént Wahdé cháromi payk kayl bitant Aslamá sakk dir cháráná darráént
Sabzal Ódá bechár dir hamódá ke zemin o ázmán dhokkant
Hummm gendagá án
May chammán zemin o ázmán dhokketagant bale chó naent É na hór bitagant na bant
Haw bale taw ché goshag lóthay
Man hamé goshag lóthán ke Morid o Háni Laylá o Majnun Rómiaw o Julieth inchok nazzik nabitagant chó ke máesh gendén
Bale Aslam Áyán pa yakké domigá har sakki o sóri saggetag
May chammán haw bale begenday é gapp rad ent Anchó ke anni may chamm rad waragá ant o zemin o ázmáná hór gendagá ant
Na yár Chó naent Eshk mardomán yaddel o yajján kant Zemin o ázmán deli dóst naant É chó hamá bémehrén mard o janá ant ke mardománi chammán hór ant bale áyáni del karnáni diriá ant Domi némagá Morid o Háni belly jedá bitagant bale áyáni del hór bitagant Sabzalá gón jazm gosht o Aslam goshay cha wati pésari gappá bajjet
Yár Má kadi hamé paym bén Márá kadi eshk bit Á róch kadi kayt ke má ham kaséay wadárá shapán róch o róchán shap kanén Á róch kadi kayt ke má ham kaséay zámorén bikkáni sártén sáhegay háterá sakkiáni sóchákén lewárá saggén Á róch kadi kayt Aslamay tawár larzgá at
Áiá wati hórkén gelásá sharáb thallát o bé ápá goláthagá lagget Sabzalá á nadásht Áiay del ham anchén jost gón watá kanagá at o passaw hecch néstat Áiá ham wati gelás cha zagrén sharábá kayl kot o yatteng kot… o damánéá pad bótal halletagat
Aslamá bótal dastá kot o chammáni nazziká áort goshay bótalay tahá hirtén chizzé cháragá at
Bé sharábá bótal hecch kárá nayayt Áiá bótal mán borret ke kóhahay boná shot o kapt o thokkor thokkor but O bé eshká warnái békár ent Sabzal Byá wati é békárén warnáiá é békárén bótalay wadhá kurráén thokkor thokkor kanén
Chetawr Sabzal hayrán but
Byá dawr kanén chedá Á tattaráná pád atk bale Sabzal cha wati jáhá nasoret
Sabzal Chiá hayál kanay Man delá saddek án ke may warnái pa mopt rawt Má beh eshk kot nakanén o béeshkén warnái chó sharábay hórkén bótalá ent ke béke próshagá dege hecch kárá nayayt Byá Sabzal Hamá jaháná rawén ke ódá na gam hast na wasshi Na warnái hast na eshk Byá rawén hamódá ke wájah Hodáay hankén ent O charáiá jost kanén ke taw may kesmatá parchá hórkén bótal nebeshtah kotag
Aslamá Sabzalay dastá gept zhappet o pád kot Hardo bé gapp o habará tattaráná shot o kóhay kalánthagá óshtátant Sabzal goshay Aslamay gappán sehr kotagat
Hamé sahtá zhappagá chizzé áyáni sará gwast Hardokán borzá cháret Do kóhjeng yakké domigay dombá bál atant Baré ingor cherriesh jat baré ángor Begenday á hakk o del medhagá atant yá begenday sáchánén mósomá mast kotagatant
Oo Hodá Taw márá hórkén bótal dát o má eshiá thokkor thokkor kanagá én Aslamá gón lellén zobáná darráént bale Sabzalay delgósh gón morgán at
Sabzal Aslamá á thóhént
Hán Sabzal godhet
Byá ni dawr kanén
Kammé bejall yár É jengolán chárén Bárén kay gésh bit Sabzalá é dém o á dém cherri janókén morgáni némagá cháret
Sóch eshán Aslam zahr gept
Na yár Meragá wa má hamá wadhá merén Esháni tamáshahá wa bechárén
Sabzalá gapp dapá at ke hawray trampé áiay lonthán lagget Áiá lonthán zobán per mosht Nókápay tám cha sharábaygá washter at
Kóhjeng yakké domigay poshtá bál kanáná dege némagé shot o gár bitant Dir geróká jat o granday sobakkén tawáré atk Jambar gwáragay wadhá atant Cha dirá kapótéay kukuay tawár góshán kapt Sabzalay chamm hamódá shotant ke ódá ázmán o zemin yakké domigá ambázán gerán atant
Anágahá Sabzalá darráént Aslam
Hán Aslamá loddháná gosht Á hamé wadárá at ke kadi Sabzal dawr kanagá jádhi bit
Má watkoshi kanagá én
Watkoshi Aslamá thahk dát Na yár Watkoshi zendagén kanant má wa pésará mortagén
Chón
Á zendá ke mehr o eshk mabit margay darwar ent
Bale Aslam É wasshén kawsh é nód o sáchán grand o gerók drachk o dár kapótáni kuku o mósománi masti… Má é drostán yalah diagá én Márá pareshán zahir nakant Sabzal goshay bajjetagat
Aslamá borzá lónjánén jambaráni némagá cháret Kóhay chapp o chágerdá gón kawshá loddhókén drachkáni némagá chamm shánk dátant Démy gón kawshá kot o chamm nazz kotant bale hecchy nagosht
Bárén chinchok damán anchó gwast Sabzalá Aslamay dastá gept Aslam godhet o áiay némagá chárety Doénán dán sahtokéá yakké domigay chammáni tahá cháret o padá Sabzalá Aslam zort o shot o wati péshi jáhá neshtant
Aslam Zend wassh ent Chó yalah dayag nabit Turi eshk bit yá nabit Sabzalá gosht
Aslam chó botá bétawár at
Eshtáp makan Aslam Zendagi bit yakk róché mehr o eshk ham bit Agan mabit ham tai é gapp rad ent ke bé sharábá bótal békár ent Hórkén bótal báz kárá kayt Hórkén bótalá má áp mán kot kanén ke zenday bonyád ent Bénagy mán kot kanén ke támáni bádsháh ent O sapáén rógen ham mán koty kanén ke máshbatthay sará sakk wassh ent
Máshbatth o sapáén rógenay eshoknagá Aslamá bechkandet É áiay delpasondén warák at
Kóhay washkawshén thollá áyán dán dérá nesht o gapp o rapp jat o kandet Ni hórkén bótal paráyán kárámadén chizzé jódh bitagat
Kalkashán gón wati nódarbarán tayábay lambá saylá at bale áiá wati hamráh yalah dátagatant o éoká gardagá at Chammy kapt say kasánén jenekkuán ke tayábay lambá kochk chenag o pandólá kanagá atant layb o gwázi kanáná rawán atant o náhodá o yaddáráni kerrá máhig pach gragay wástá óshtán atant
Gón hamé gwandhuáni gendagá Kalkashán wati hayáláni johlánkén zerá ér kapt
Hánol o Hattali Mahdarwaray sará kandagá atant o Kalkashán goshagá at Taw hamé ke tayábá káay é wadhén kochk chenay eshán chón kanay ganók
Cha Mádarwará pésar Hánolá passaw dát Eshán kamáit o gwará kant haw na
Hahaha Har sayén kandagá laggetant o Mahdarwará zahr kot wati pandólay kochk kasshet o dawr dádant o hámóshiá rahádag but Hattali Mahdarwaray poshtá rawán but o cháp janagá lagget o názénagy bendát kot Ládhay ládhay ládhay marchi máh moján geptag márá tayábá taháriá geptag
Hahaha Hánol o Kalkashán tacháná shotant áiay démá mán tarretant o Mahdarwaray dast gept o gosht Jenekk Taw chó chéá zahr kanay má wa maskará kanagá atén Wassh bu adhay sharrang Má ham báz kochk chetag
Rózarday wahd at Róchay zardiá zeray sará mán shántagat o zerá dege jalwahé áortagat Gwátay shikkagá tayábay zébái géshter kotagat Gwát anchó kasshagá at ke dazgoháráni sarig o mud gwátá bál atant Kalkashán gón wati dazgohárán chó zeri morgá tayábay lambá gón wati pachén bánzolán layb o gwázi kanán at cha donyáay drostén gamán bésamá
Mahdarwará gón ládhoki gosht Shomay dazgohár nabán yalah dayét maná Shomá rad dayét modám maná
Bale áyán yalah nadát o hamráh butant Mahdarwará Hattaliárá gosht Mani sará názénk majan tai námay sará ham sawt hast ent Hattali lál gón jenekkán kayt ent kandhig o hár o jawakkán kayt ent Gón hamé gálán padá wat kandety o wasshán but
Hahaha Hattaliá ham kandet o gosht Maná bale é gapp wassh bit natawrit
Mahdarwará gón hamé gappá á télánk dat o zerá dawr dát Kalkashán o Hánolá ham Mahdarwaray dast gept o zerá dawr kot Yakké domiá áp per réchagá laggetant kandagá atant
Anágahá Kalkashánay démá ápay trinzok lagget o á godhet Cha wati hayálán dar atk o áiá cháret ke mani hamráhay tawár ent Taw edá sengay sará éoká neshtag o ché jédhagá ay Ódá má drost kadigén ent ke aks kasshegá én o chón wassh ent Nun wa dar kapagay wahd ent o taw chó sengay botá edá neshtagay
Kalkasháná gón wati zhandén tawárá o proshtagén labzán passaw dát Hecch bass wati dazgoháráni tránagá kaptán Dazgohár ham zendagiay zendagén bahré atant
Zemestáni bégáhé at Górichá shikk shikké chér at Laynay hithará kóthi dán haddé garm dátagat bale marchi cha drostén róchán gwahrter at
Man dán delbandá kambal per dátagat o tachk atán Delá nagosht ke cha lógá dar byáyán Delá wánag ham nalóthet Thiwiá do róch at ke haráb at o métagay mesteriay gwará kaptagat Man nazánt ke ché bekanán Man kashá léthetán o thaypay némagá cháret Agan éok biténán sawté gósh dáshtagat bale mani kashá mani lógi waptagat o wati pasonday ketábé wánagá at o man nalóthet ke áiá nagég bekanán
Hamé wahdá áiá táké léthént mani némagá cháret bechkandet o padá shoru but wánagá Man hayál kot é hamá mejázién jenekk ent ke yakk wahdé maná dapi josté ham nakoty Maná yád ent áiay masterén goháray siray shapá ke á wat ham chó bánórá sambahetagat man wár kot o awali randá áiay kerrá gosht Taw maná sakk dóst bay
Bale taw maná dóst nabay áiá gón trondi gosht o posht mán dát
Mani gappá gósh dár man gón taw sir kanán Man anchó sarbatag bitán ke áiay randá kaptán o áiay dastá gept Áiá dém tarrént o sóchákén shahamáté mani gózhboná gwar dát o gón ázgwárén chammán maná cháráná shot
Man wati shahmát wártagén gobb latart o delá sawgend wárt ke é jenekk ke Mehray námá eshkont shahamát jant eshiá man wati mehr o dóstiay zórá anchó badal kanán ke yakk róché kayt mani hamé gobbá chokkit
Wadh wadhén jédhah o janjál démá atk bale man pad nakenzetán Padá yakk róché anchén ham atk ke má chérokái nend o nyád shoru kot Dér nagwast ke man paráiá gapp dém dát o á mani deshtár but Padá may sir but o marchi hamá mejázén jenekk mani mehrá anchó badal kotagat ke man wat baré baré hayrán bitán
Pahkén ganók ant é jenekk Na zahrá eshán hadd hast na mehrá
Man hayál kot o bechkandet Hamé wahdá áiá táké léthént o mani némagá cháret Maná bechkandagá dity jawábá bechkandety o padá wánagá lagget
Báz mawán Sharr naent Dhawldárén chamm éoká wánagay wástá naant Man ketábay némagá dast shahár dát Áiá ketáb dir dásht o gosht Bell wati dáktariá wat nawánay maná ham naylay
Man ke nawánán taw chiá wánay Man chindhoké patk
Alláh Alláh Taw bell Bass táké pasht kaptag é daray
Áiá ketábay dap padá pach kot o man zahr kanagay wadhá dém tarrént Man zánt ke á mani wasshán kanagá dér najant o rásti dér nagwast ke áiá ták hallént o poshtokái maná goláésh kot Man hecch nagosht
Apaw zahr kot wájahá Esh ent nawánán Ni wassh ay
Man daningah hecch jawáb nadátagat ke gaythay ganthiá tawár kot
Eshnayá Yakké atk Bárén Sharap ent É górichá ham árámy nést man gón némbézári gosht
Ennán wájah É tai rólén sangat naant mani pet ent Marchi némróchá pawny kot Goshty bégáhá balkén shomay cháragá byáyán
Bale tai pet ham mani baláhén sangaté Á ham rólé Man kandet
Ról tai jend ent áiá gón thahlé gosht o goshádiá dhakká shot Padá ke atk petay badalá mani sangat Solaymány gón at Á cha gwahrá drahénagá at o bé salámá tachká hitharay démá shot o nesht
Zálá cháh áort
Solaymán marchi paréshán at Sary jahl at o bétawári cháh waragá at Man zálay némagá cháret Á ham hayrán at ke washruén Solaymáná marchi chón ent
Ganókchadháén Solaymán cha bázáray drostén mardomán jedá at Á ajabén hayáláni wáhond at Mardomán áiay hayáláni sará kandet bale maná dóst bitant Chónáyá sakkén yaddhakké at kassy namarrént bale mani gappy beh nagoddhet Áiá mani báz ezzat kot Begenday é wástá ke man bázáray édege mardománi wadhá áiárá ganók o gazhdálay goshagay badalá áiay gapp gón delgósh gósh dáshtant
Maná yád ent yakk randé áiay kamáshén pet mani gwará atk o hály dát ke Daktar sáb Solaymáná haptagé bit ke tapig ent Dawá o darmánay námá geray jabazzah kant Taw wat byá thahény Balkén tai habará gipt
Man shotán dán haw tapá rók at Man gón narmi gosht Hán adhay Haptagé bit nádráh ay kaptagay Na espetálá atkagay na maná hál dátag
O áiá maná anchén passawé dát ke man setth kot Nádráh man báz ditag bale kassi dapá choshén habar naeshkotagat Áiá gosht Maná tapig bayag wassh bit
Chón Nádráhi wa nawasshén chizzé Man hayrán bitán
Áiá jawáb dát Man wahdé tapig bán jánay haddh o bandán anchén shirkenén lahmén dardé tachit ke ché bogoshán O padá anchén porlezzatén wáb gendán ke gappá majan Marchi man wáb dit ke ázmánay démá bál án Dém pa róchá rawán án Padá cha róchay békesásén bránzán áp bán o zeminay sará gwárán Mani tramp har jáh kapant Á jáh thong bit o chamé thongán mór o solór o kerm dar kapant o dém pa róchá bál kanant
Solaymáná tapay bárawá dege anchén ajabén gapp jat o kessah áort ke yakk baré wa mani delá ham tapig bayagay hollé chest but Man kammé áiay kerrá neshtán o áiay gapp gósh dáshtant Padá pa galá o golu dawá o darmán kot o atkán
Dáktar sáheb Solaymánay gránén tawárá maná cha hayálán dar kot Á omrá cha man kaster at bale harwahdá maná pa nám tawáry kot Pameshká áiay dapá dáktar sáhebay labz mani góshán wassh nabut bale padá man delá gosht ke balkén kaséay gégánán geragá ent Á mardománi gégánay geragá sakk zabr at
Man bér gerag lóthán Áiay gálewár trond at
Bér Chónén bér Maná yád naat ke Solaymán yá áiay mardomán gón kaséá dozhmeni hastat
Man cha Garkuá bér gerag lóthán
Cha kayá Garkuá Man hayrán bitán chiá ke Garku áiay zál at o áyáni sirá daningah say chár máh nagwastagat
Gapp ché ent Solaymán Garkuá ché kotag zánán mani zálá gón narmi jost kot Solaymáná sahtokéá hecch nagosht Padá goshty
Sirá péshay gapp ent Yakk róché man gón Garkuá gosht taw maná sakk dóst bay… Man cha darkasáni áiay deshtár atán Deshtár ke choshén gappé jant báyad ent jenekk gal bebit bale á zahr gept o goshty dege pará gón man choshén gapp majan Maná sakk zahr atk ke jágahé mani deshtár ent o padá man choshén wasshén gappé janagá án é angat mejáz ent Man chamm o dochamm kot o á gept o goláésh kot o chokket Zánay Garkuá jawábá ché kot Maná shahamáté jaty Chamá róchá man wati nezarán kaptán Man sawgend wárt ke cha Garkuá wati bérá gerán
Man kandet Awali randá man sahi bitán ke cha man ábayd edá dege bázén warnáéay sará ham é rahmat retkag Man kandáná zálay némagá cháret Áiá hawádagén kandagé jat o gón Solaymáná gosht Ni chón ent Garku gón taw
Maná anchó samá but goshay zál é gappá mani góshán janagá ent ke jenekk sirá pésh gón bachakká har wadh bebit parwáh nést Asal gapp sirá randayg ent
Ni Garku sharr ent gón man Solaymáná chér nadát
Ni ke sharr ent godhá bér chiá geray man gosht Man dit ke cha mani é gappá Solaymán goshay delprósh but bale zálay dém rozhnáter but o sarpad kanagay rangá gón Solaymáná goshty Péshá wa man ham anchó bitagán May habarsendiá pésh yakk randé eshiá ham anchén gappé jat ke taw gón Garkuá jatagat Zánay Solaymán man ché kot Maná anchó lajj but o anchó sarbatag bitán ke eshiárá shahamáté jat
Zálá mani némagá cháret o má hardokán thahk dát bale Solaymánay lontháni sará bechkandé ham nayatk
Bale é dráh taw deshtáriá pésh kotant Solaymánay lonth anchó lónján atant goshay anni shahmáty wártag o pédág ent
Garku maná báz dóst at bale hamé sahtá ke áiá maná shahmát jat mani delá áiay mehr mort o zahrá sar chest kot Man hamá wahdi delá sawgend wárt ke charé jenekká wati bérá gerán o man wati bérá gerán dáktar sáheb
Áiay tawár chó kóhá mohr at Man zánt ke Solaymán é randi mani gappay geragay wadhá naent bale angat ham man tasallá dát May chágerd hamé wadh ent Solaymán Edá jenekk á wadh bit nakanant ke man o taw lóthén…
Taw ham Taw ham anchén gapp janay Áiá pa tazhn bechkandet Tará yád ent yakk randé taw wat goshtagat ke eshk eshkél nabit Rástén mehrá pábandi dásht nakanant
Sharr ent Solaymán Taw bér gerag lóthay boraw beger Man goshay dast chest kotant Zálá mani némagá anchó cháret goshay man cha áiá béray geragá sar geptagán
Dán sahtoké bétawári but Mani zál o Solaymán nazánán che hayálán atant albat man hamé chortá kaptagatán ke wati é yaddhakkén sangatay zendá cha zahr o kénagay ásá chón berakkénán
Solaymán Man áiay kópagá dast ér kot Man tará bér geragay sharrén ráhé goshán gón
Áiá gón porométi bale zálá gón takánsari mani némagá cháret
Taw chó kan shahamátay badalá áiá shahamáté bejan Bass halás
Man dit ke cha mani é gappá zálay dém rozhná but bale Solaymán gón hórkén didgán maná cháragá lagget
Agan del namannit áiárá do shahamát bejan say bejan Wati bérá gón sutt beger Man kandáná Solaymánay baddh thappet
Suttay gapp maná dóst bit Solaymáná bechkandet
Áiá dege cháhé wárt o padá pád atk o shot
Man sártén ginné kasshet o gón zálá gosht Man gosht marchi é gahédh mani gappá nagipt
Haryakké wati ambrisshay gappá gipt Zál kethi kethi kandagá lagget
Ché Man á rók róká cháret
Ache ché é ni sójé at taw dát Agan Garku shahmátay badalá áiá dege shahmáté bejant godhá
Godhá Solaymán gréwán bit padá mani kerrá kayt Man goshán parwáh makan warná Boraw gón suttá bér beger Man thahk dát
Dán kadéná
Dán bándátá Bándá man rawán thahénánesh
Agan ódá ham bésar o pádén paysalahé kot godhá Zál shaytániay chádhá at
Áyán bell wati hayrá bolóth Ni man wati bérán gerán Man áiay panjagá gept
Dege shahamáté waragi ent zánán wájahá áiá pa thahlé gosht o man goláésh kot
Má shám kanagá atén ke Solaymánay nákuzatké ke espetálá mani chaprásti at tacháná atk o hály dát Solaymáná Garkuárá say shahmát jatag o sawn dátagant
Gádhi daggay sará shatór gerán at Morwáred bázáray mardomán mádhián gádhián o drachkán gón hórkén didagán chárán at Hecch chizz wassh naat Daggay rásti kashá kabrestáná kamáshé yakk kabréay sará poll ér kanagá at O Morwáredá hayál kot ke zend yakk kabrestáné pollén wáhagáni
Taw shodig naay Áiay mard Zar Háná áiay némagá cháret Morwáredá thémb cháret
Némróchay do o ném at
Balay áiá gón némdeli gosht
Godhá sobáreg kojá kanén
Lógá
Lógá Zar Háná thahké jat Marchigén róch may zenday washterén róchán yakké Lógá kay nendit o kónáit
Morwáredá hecch nagosht Paráiá marchán dráhén róch yakk atant
Godhá Washtám restórán chón ent Zar Háná gádhiay ádénkay tahá á cháret
Dege jágahé narawén Morwáreday tawár larzagá at
Dege kojá Cha Washtámá sharterén waragjáh hast Zar Háná yakk baré padá gón béparwáhi thahk dát o gádhi dege némagé táb dát Démay chawká thraypek chó sartarrén purrá chakarroki warán at o gádhiáni danz o dittán har nedárag kórdém kotagat Morwáredá anchó samá but goshay é ditt o danzén bázár áiay zend ent áiay jend ent Delay chawk… gamay thraypek… ranjay danz o ditt… Áiá pa béárámi dastáni lankok yakké domigá adhéntant
Marchi áyáni siray awali sálgasht at Anni á shahray kash o gwaray sarsabzén jáháni tarr o tábá bitag o pédág atant Jangal o gyábán sakk wassh atant Drachkáni tholláni sará neshtagén morgáni delárámén tawár har némagá sheng at Kóhestáni taksh o kawrjuáni tahá nograhlápén máhigán ingor o ángor cherri jat Mastén kawshá baztákén drachk loddhán atant Á pádániá jangalá gashtant Gádhiay sará dhawldárén jágahán tarretant
Wasshén jágah o wasshén sáhat atant bale pa Morwáredá bélezzat atant Á dam pa saht Dósténay tránagá kapt Haptagé pésh áiá Dósténay kágadé rasetagat Á cha pésará bon at o kágadá thélay kár kot o ni á shap o róch wati awali o goddhi mehr Dósténay hayálán at
Áiay mát o petay wáhag at ke á siray wástá pa Zar Háná haw bekant Zar Hán mazanén séthi chokké at Doén kahól shahray károbár o édege chest o érán yakké domigay nazzik atant Hardo némagay kamásháni wáhag at ke á ched o géshter nazzik bebant bale Morwáredá Zar Hán bucché dóst naat Áiay wábáni sálónk cha kasániá áiay hamsáhgén bachakk Dóstén at ke Morwáreday mardomán hecch mán nayatk
Taw goshay gón Dósténá sir kanán Áiay mátá yakk róché á mánband kot Taw chón nesht kanay é ádháláni tahá Dósténay jend kangaláén tákkáré Pety nézgárén sháeré Máty Hodái jatthé Dósténá geray padá pendhay
Petá ham bachakk nádóst at
Taw may yakkén chokk ay Morwáred Má nalóthén tai zend barbád bebit Mani mát Man é bachakk o áiay mardomán sharr zánán É charyá tai matth naent Taw shahray masterén séthay jenekk ay Wati o mani ezzatay kammé hayálá bekan o padá Zar Hánay lógá tará hecchay kammi nabit Budnákén bachakké Man delá jazm án yakk róché á shahray masterén bápári bit
Áiay wábáni sálónk Dóstén at bale áiay mardomán marg kot o á gón Zar Háná sir dát Morwáreday sirá rand Dóstén delprósh but o watá háltákay bonjáhi kárgesá ke dege shahréá at badaly kanáént o ni hamángor at
Washtám restóránay dapá gádhiá dásht Hardo ér atk o tahá potertant Restórán angat hamá wadhá at Hecchizz badal nabitagat Kárendah korshi thébal diwáláni démá jatagén aks koll hamá atant Agan badal bitagat áiay hamráh… marchi Dósténay jáhá Zar Hán at
Morwáreday chamm diwálá jatagén hamá aksá shotant ke áiay tahá bachakké o jenekké yakkén srópá pajjiá gatth chenagá atant Dósténá harwahdá ke é aks dit pa maskará goshty Eshán sróp kosht o ér kot
Morwáreday dast béenáni pandólá shot Áiay lankokán wár wárá hamá kágad gept ke Dósténá chamángor gón áókén nazzikén sangatéá gón kotagat
Mani Moru Dósténá nebeshtagat Zi may háltákay kárgesá jenekké wati káréá atkagat Báwar kan tai dárén sar at Man á delay sérá cháret Ni ke taw cha mani dastá shotagay báyad ent man tará béhál bekanán bale chón kanán ke máhekánén shap sáchánén róch saminén sohb o abétkén bégáh o drostán gésh eday sharrangén jenekk maná tai shamóshagá naylant
É wazhgappén Dóstén at Pa sirá Dósténay kash o gwará jenekkay kammi naat bale áiay del angat paráiá band at
Moru ján Dege taw hál kan Zendagi chón ent Gón Zarr Hánay zarrán laybá ay yá Dósténay dóstiá zaragá ay
Démterá goshtagaty
Mani gapp angat hamá ent Agan taw zenday chapp o chóthén ráháni mosáperiá dam bort byá pa man Man angat tai wadárá neshtagán
Morwáred Taw wassh ay Zar Hánay tawárá á cha Dósténay donyáyá dar kot
Haw bass kammé dam bortag Áiá bechkandag lóthet bale lonthán hamráhdári nakot
Sharr godhá ni nagan warén Zar Háná wati korshi démá kenzént Waragá rand rawén dokkáná Marchi tará hamá sawgátá dián
Kammé dérá rand á shahray tahá saht o zéwaray masterén dokkáná poteragá atant ke marchi géshter rassh at É sháhi dokkánay wáhond Zar Hánay jend at Gerákáni mocchiá ráh kanáná hardo dém pa dokkánay kárgesá rawán bitant ke dakalay rásti kashá at o Zar Hán modám hamódá nesht
Anágahá Morwáredá bachakké dit ke sohray dhawldárén háré dozzagá at Morwáreday gám konth bitant Hamé wahdá dozzay chamm ham paráiá kaptant Dozzay chammáni tahá anchén bazzagén o rahmlóthén dazbandié záher but ke Morwáredá goshádiá dege némagé cháret Anchó bezán hecchá sahi naent Goshay á wassh at ke dokkánay har chizz anchó dozzag bebit… Dokkánay wáhond Zar Hán ham
Morwáredá démá rawagay erádah kot bale Zar Hán óshtátagat Áiá dozz ditagat
Begeret á bachakká sohray háré dozzetagy Zar Hánay borzén tawár jakset Hálá sádhién dráhén mardomán chakk jat Dozz tachán but o cha nazzikterén darwázagá dar shot Dokkánay do say kárendah o dhanná óshtátagén gáth dozzay randá kaptant
Anágahá dhanná gádhiéay berekkán chiskag jat Kaséay chihánth chest bitant o mardomán dit ke dozz daggay sará léth gerán at Gádhi wáláyá ke warná kapagá dit gádhiy téz kot o hoshke syáh shot
Morwáredá watá dásht nakot Á cha dokkáná dar atk Zadagén warná dém pa chér kaptagat o náragá at Morwáredá lóthet ke warnáay kerrá borawán o áiay hónréchén sará kóndhá bekanán o bogoshán Man dardig án ke taw gerag bitay
É dozzé Háry gón ent Patthety Zar Háná gón dokkánay kárendahán gosht Áyán dozz patthet bale háresh nadit Mardomán soksok o halwat bongéj kot Zar Hán kammé béwár but o goshty Man chamme wat dit Háry dastá at
Thappigén warná dardáni haláhóshá náragá at Morwáredá á cháret nakot o pa dokkánay rawagá pad tarret bale anágahá óshtát Warnáay dozzetagén hár áiay démá kaptagat Morwáredá ingor o ángor cháret Mardománi delgósh gón thappigén bachakká at Á jahl but o wati pádáni démá kaptagén háry chet o mocchá kot o pandólá kanagá gég at ke Zar Hán áiay nazziká atk
Eshiá espetálá baret Zar Háná yakkéárá gosht o Morwáreday dastáy gept o dém pa kárgesá rah gept
Mardom goshant balkén dozzé naent man anchó shakk kotag bale man chamme wat dozziá dit Kambahtá hár bárén kojá chér dát Zar Hán goshagá at Morwáredá hecch nagosht Áiay hárién dast angat Zar Hánay panjagá at
Kárgesay poteragá rand Zar Háná áiay dast yalah dát o dam bortagén mardomay wadhá zhambagá korshiay sará nesht bale padá yakdam chest but o hoshk o hayránén Morwáredá zánt ke parchá Drapshókén háray lamboké charáiay mocchá lónján at o Zar Háná ditagat
É… É cha kojá atk Zar Háná hár charáiay dastá chámpet o cháret Morwáredá trekkag nakot
É hamá hár ent ke bachakky dozzagá at Tai kerrá chón atk Zar Hánay gálewár zebr at Áiá angat hecch nagosht
Bogosh na é hár tai kerrá chón atk Taw chet Zar Hánay ásgwárén chamm áiá sakk atant o á chó botá gong at
Bogosh taw parchá chó kot Zar Háná gorret Mani ezzatá lillám kanag lóthay Bogosh Shot trondén shahamáté o Morwáred tattaráná boná kapt bale zukkagy nakot Á anchó bétawár at goshay hár bachakká na áiay jendá dozzetag
Gón shahamátay janagá Zar Hánay zahr kamm tarretant Kammé pashal but o Morwáreday kópagány gept o pády kot
Morwáred Taw agan gapp jatén mani dast chest nabitagat Taw parchá hámósh ay Zar Hánay gálewár narm at Morwáredá hecch nagosht Áiay chamm ars atant bale arsén chammáni tahá sarkasshiay gerók shahm kanán at o é sarkasshén shahm cha sohray háray drapshá rozhnáter at
Anágahá Morwáred démá kenzet Háry cha Zar Hánay dastá chámpet o goshádiá dhanná dar atk Zar Hán cha hayrániá konth but o chárety
Hamé bégáhá Morwáred báligorábá sawár dém pa Dósténay shahrá rawán at Áiá sohray háré ham gwará at É hár paráiá yádgáré at É hamá hár at ke áiárá cha sohr o nograhay dege bázén chamnagendén hár o tawkán ázáty kotagat
Á kamásh cha dhegárá say lach máshay ronag o kósagáni sar chenagá rand dhaggarén kahiray chérá pa dam kanagá tachk at Garmági némróchán harwahdá ke áiá cha kárá dam bort sásáragá hamé pirén bale sáhegdárén kahiray chérá atk o nesht
É ni áiay ádat at Chó dhaggarén kahiray jenday rótagán é ádatay rótag anchó johl shotagatant ke kamáshá dege hecch kahiray chér wassh nabut Édege kamáshán á baré baré kalág zort ke é kahir yakk róché tai jendá chér tarrénit bale áiay passaw modám hamesh at ke kwahnén hamráháni yalah kanag grán ent
Áiay del pa wábá rawagi at ke bétawárén chágerdá pádbramshé góshány kapt Chakky jat o chárety Áiay chokkáni mátá sobáreg gón at o pédág at Hordokén Regetty ham gón at Á gón nomásagay gendagá gal but Áiay neshár marchi wati mát o petay cháragá kawrá ádastay bázárá shotagat Jenekku ke nók shirá pach at bortagaty gón bale Regett hamedá at
Bachah Taw mátá nashotay gón Kamáshá cha nomásagá jost kot bale nomásagá pésh zálá passaw dát
Shiréná wa gosht ke borén bale eshiá gosht agan pirbá gón ent man káyán gón
Kamáshá thahk diáná nomásag baddhá kot o péshánigy chokket Charé gappá kamáshay del wassh but ke áiay nomásag mátá gésh gón áiá lecchetag Hamé sahtá kahiray sará neshtagén kapóté kukuá lagget Gwandhuay delgósh hamángor shot
Pirbá áiá gón kamáshá gosht
Hán mani chokk
Pirbá Maná kapóté beday
Kapóté Chóny kanay Kamáshá kandet
Lógá barány gón Belly hamódá kuku kant
Chó gerag nabant mani chokk Bál kanant Man randá dámay sará pa taw yakké gerán kárán gón Anni man dam bortag Shodig án nagan warán Sharr ent kamáshá gosht o sákemén nomásagá mannet bale góshy angat kapótay kukuán atant
Nomásagay gappán kamásh wati yakkén bacchay tránagá perrént ke Dabaiá kárá at Áiá ham kasániá kapótay kuku dóst bitant Regett rang o dánagá petay dárén sar at o gapp o ádaty ham hamáiayg atant Bacchá do sál o ném at ke waláetán at Á wahdi ke á shot Regett nóki cha shirá pach at o jenekku nesháray lápá at
Haw déry kot Kamáshay dapá béerádahi dar atk Pirzál ke bárén che hayálán at godhet o wati marday némagá rók róká cháragá lagget
Kayá dér kot Man
Na na Taw na Regett jánay petá Áiá ham kapótáni kuku dóst bant kamáshá gosht o pirzálay krechkén démá abétkiéá mán shánt Doénán pa dósti wati nomásagay némagá cháret ke kapótay kukuán delgósh at Kamáshá gón garr garrén tawáréá kukkár kot
Kukuku kukuku
O nomásag o pirzál hardo áiay sará kandagá laggetant
Rózardá wahdé kamáshá laché káh baddhá at o dém pa lógá rawán at kapóti chonkié ham gón aty Dámá hecch morg nageptagat bale dhagarrén kahiray chérá hamé chonki zokorretagat ke cha wati koduá kaptagat
Gón hoshkén dastán rawagá sharter ent ke eshiá bebarán gón kamáshá delá gosht o chonki zort gón Á daningah cha lógá kammé dir at ke Regett pa gal o omét kandán o krishtán tachán o setthoká janán áiay démá atk
Pirbá É chepeloké Regettá chonki dast geráná pa gal o hayráni gosht
Haw mani chokk É tai wadhéné Kamáshá bechkandet
É kuku kant
Ennán daningah kasán ent
Taw nagosht tai wadhéné Man bárén gapp zánán É chetawr kuku nazánt Regett hayrán at
Tará panch sál ent Eshiá balkén panch róch nabit Kamáshá kandet
Hordokén Regettay sar per nabut ke wahdé áiay omr panch sál ent o kapótay chonkiay omr panch róch ent godhá á chón yakk ant Bale áiá é chistánay sará géshén wahdzawáli nakot o gón piroká gosht
Pirbá Eshiá man kuku goshán gón
Regettá chonki wati dapay nazziká áort o kapótay wadhá kukuá lagget
Toh náme Hodá toh máshallá Kamáshá wati nomásag tokk jat Áiay chamm naatant kárch atant Yakk randé dhegáray nangár dayagay wahdá áiá nangáray tawsipá delá bass hamé gosht ke nangáré naent goshay zahmé gohárgáidag O hamá damáná nangáray kamér prosht Áiá nomásag padá tokk jat
Magrabtahárá bárén cha kojángor jambarán sar kasshet o zittán ázmánesh pochet Áyán shám kotag o neshtagatant ke trampán ér dát
Sharr but man másh halléntant Agan na hawrá áyáni kár barábar kotagat kamáshá gón zálá gosht o áiay kotthá neshtagén nomásagá goshay gappé tránag kot
Pirbá
Hán
Anni ammá hawray sará ent
Na adhay á wati ammáay lógá ent Kamáshá kandet
Ammáyá bogosh dhanná dar mayá Hawr ent
Kamáshá chamm nazz kotant o anchó gapp jat goshay neshár áiay tawárá eshkonagá ent
Shirén Regett goshit dhanná dar mayá hawr ent
Bogosh nonnoká ham dar áyagá mayl
Goshit nonnoká ham dar áyagá mayl
Regettay chamm lógay démá dratkagén dhabbá shotant ke áiay tahá chonki band at
Pirbá
Hán mani chokk
Chonkiá ammá hast
Haw Kamáshá padá kandet
Anni kojá ent
Dhaggarén kahiray koduá ent
Áiá ham bogosh dhanná dar mayá
Kamáshá é kolah ham sar kot
Pirbá Chonkiá pirbá hast
Haw adhay kamáshá gosht o pirzálá kandet
Anni kojá ent Dhaggarén kahiray koduá ent
Ennán Esh ent Pirzálá kandáná kamáshay némagá eshárah kot o Regett hayrán but
Haw pirbá Chonkiay pirbá taw ay
Kamáshá kandet Na adhay man naán Man tai pirbá án Chonkiay pirbá dhaggarén kahiray koduá ent
Pirbá Taw shapá mani wástá kessah káray Chonkiay pirbá kessah kárit
Kamáshá padá wati kandag dásht nakot
Haw adhay chonkiay pirbá anchén kessah kárit ke manesh ham nazánán
Haw Regett hayrán but
Ache ché Kamáshá goshay Regettay hayrán kanag wassh but Regettá gón nábáwari wati pirokárá cháret Áiá harwahdá édege gwandhuáni kerrá gorret ke mani pirbá cha shomaygán géshter kessah zánt Bale ni é gappá á nagég kot ke chonkiay pirbá cha áiaygá ham géshter kessah zánt Áiá kammé hayál kot o padá chonkiay némagá cháráná jost kot Pirbá Chonki bándá kuku kant genday
Hawwww kamáshá drájén hawé jat
Dhanná hawr trond bayán at Regettá dán sahtoké hawray tawár gósh dásht o padá goshay chortéá kapt
Pirbá áiá ánághá gosht ni man zánán chonki chiá kuku nakant
Haw Kamáshá watá zór hayrán kot
Haw eshiá wati pirbáay kessaháni wástá zahir kant Pirbá Chonkiá kessahé bejan o beday
Kamáshá pirzálay némagá cháret o padá hardokán kandet Ázmáná jambará ham thahk dát
Górich atkagat o pa morádé atkagén jambarán kerr kotagat Mósomay é nágatén tábá dráh béwár kotagatant Métagay pirterén mardom ballok Shushalá beger dán shakarwarnáén Sayláná dar á ke é gwandhén bázárá yakkén bachakk at ke shahrá dwázdahá wánagá at Cha górichay nágománén oroshá haryakké nagég at bale kassá wati kár yalah dát nakot Pameshká á zemestáni némróchá sobáragá rand haryakké górichay wadhá wati kárá dazgatth at Saylán bánay tahá tahtay sará waptag o ketábé wánagá at Bánay démi newáná rótábá lahté jenekk neshtag o god dóchagá at Ballok Shushal rótábá tahtéay sará wati némsónén shálén cháderay tahá dokolkóch at Ballokay masterén bacch Sádén ke ni másh o kanag at yakkerrá neshtag o sád chópagá at
Chágerdá górichay shikk shikk o sáday chópagay tawárá ábayd dege hecch chedhekká néstat É doén tawáráni tahá yakkéay sázók abram at o yakkéay ensán Doén tawár deger deger atant bale doénáni yajjáhiá anchén bédarwarén zémeré wadi bayagá at ke áiay eshkonagá Saylánay delá hamé delwasshén bale bépassawén jost pád atk ke áyá ensán ni abramay hamsariá kanagá ent Chokk petay démá dar áyán ent
Do say barán áiá ketábay wánag band kot o hamé jostay sará hayál kot bale hecch ásaréá naraset Pameshká padá ketáby dastá kot Górichay paymá nagég kanókén jostáni sará hayál kanagay badalá charé ketábá kessahay wánag washter at
Sahtéá pad Sayláná drájén ginné kasshet Ketáb yakkerrá ér kot o shálén cháder dán delbandá per dát Áiá chó shálá báp o wasshén kessahé wantagat
É kessah chón wassh ant Esháni kárest chetawr delá poterant Goshay may wadhá ant bale goshay cha má jedá ant Áyáni zend áyáni gapp áyáni hayál… chónén lahmén dardé mánesh Man agan kessahay nebeshtah kanag bezántén ballok Shushalay sará allamá yakké nebeshtah kotagat Wati wáriay chónén chónén kesshán kárit Warag káhok o pozzhu bitagant Del pa máhigi gall o náhi gaddahgéá band bitag Pocch éoká gwaray pashk bitag o bass Shalwáré ham nabitag Nepád o gandaláni badal maccháni lotth o puns bitagant Eskól o Espetálay wa kassá nám naeshkotag Goshay hazárán sál pésaray gapp ant Bale na é ballok Shushalay kasániay rástén gapp ant Haw donyá báz badaletag…
Áiá cha lógay darwázagá awalsará tahtay sará dokolkóchén ballok Shushalay o padá jenekkáni némagá cháret ke goday dócahgá delgósh atant Wahdé é jenekk ballok bant ballok Shushalay wadhá wati kesshán kárant Áiá bechkandet Bale Kabgén pir mabát Dáem hamé paym kasán o sharrang bát
Áiay chamm kasánsálén Kabgénay sará óshtátant ke ni chokké naat bale janéné ham naat Warnáiay bendát at o é wahd anchéné ke jánay band band o bahr bahr goshay cha karnáni wábá pád kayt o harkasá wati ágahiay hálá dant Drostán gésh chamm naóshtant Baré eshiá chárant baré áiá Goshay kaséay shóházá ant Anchénéay ke chabolén chammáni béárámiá ósht o árámé bedant
Bale… é Kabgénay chamm chiá chest nabant pa mani cháragá Yappaymá godá sakk ant Pésará wa á godá gésh gón man delgósh bitag bale ni… Bit kant áiá pésará báz bará cháretag bale man wánagá delgósh bitagán Haw donyáyá delkasshén chizz báz ent Anchén ke cha dóstay mastén cháragán ham washter ant
Kabgéná kash o gwaray jenekkáni némagá dozchammi cháret Harkas gón wati kóndhay godá gédh at Áiay chamm bánay tahá Saylánay némagá shotant Bétáhirén didagán dhikk wárt Tonnigén lonthán bechkandet Zerén deláni tahá wasshiay mastén chawl chest bitant
Kabgénay chárag o bechkandag chetawr wassh ant Saylánay del drikk drikká lagget É wadhén delkasshén adá áiá cha kojá hél kotag Pelemi jenekkáni o Kabgénay wadhén nawánendag o lógnendén jenekkáni náz o adá parchá yakk ant
É ajabén yarrangiay hayálá áiay lontháni sará hayránén bechkandé atk É nyámá Kabgénay chamm padá cha godá dir atkant o gón Saylánay chammán dochár kaptant o Sayláná wati bechkanday passaw raset Kabgénay bechkand goshay áiárá goshagá at taw sarpad nabay jenekkáni esrárán
Nazánán dán kadéná tai chárag o bechkandag mani delá wasshiáni ázmáná bál diant Sayláná ázmánay némagá cháret ke górichá gobár kotagat Áiá hayál kot ke áiay del kángadhawé o Kabgénay mehr áiay bandikk ent bale áiá é ham zánt ke dinay tézén mánjá áiay delay kángadhawá cha Kabgénay mehray bandikká kojám na kojám sahatá trekkagá sest kant… Off é din o setkáni jédhah Drégatén man Zegrié biténán Mani petá Nomáz makotén yá drégatén Kabgénay petá ham Nomáz kotén gón
Áiá gón nagégi ketáb chest kot o béerádahi ketábay sará Kabgénay nám nebeshtah kot o Kabgénay pet náku Sádénay némagá cháret ke yakkajjá sád chópagá at
É sád bozortén páhuay mohrén lópé brestén o Zegr o Nomáz dratkénant Ésháni bayagá nabayag… Ché goshay mani bánok Áiá wati dóstén dóchgeray némagá cháret Chammán padá dhikk wárt Lonthán padá bechkandet Goshay é randi Kabgénay bechkand goshagá at taw sarpad nabay din o setkáni esrárán
Hamé sahtá ballokay dhék ke balloká nám Katthag kotagat cha némagé tacháná dar atk o dém paringor atk Say chár páchen lóláráná áiay dombá at o á ingor o ángor cherri janán at Wahdé ráhy nabut godhá gerdá gerd neshtagén jenekkáni tahá potert o ganter gatth but Yakk tayárén páchené áiárá per setthet
Ubábi Haryakk jenekkéá cha lajjá kukkáré jat o wati démá geráná pád atk
Kecch mer kecch Jenekkán galléntant o sóchet bézátán Katthagay sréná próshant Ballok kukkár kanáná pád atk o nesht bale tayárén páchenay gendagá érmósh but o narm narmá goshty Bale páchené shehmén dombáy Dary kanet ákoshterá chokkán Belly yakk o do pády dant
Jenekkán cha wati kerrá pas galléntant bale hamé hadhá hodhóá yakkéay sicchen gár but Yakkéay addh kotagén sákólah pasán bort gón Yakkéay goshán pasáni kánthán dert Náku Sádéná ham yakk baré hamingor cháret Kandagé jaty o padá sáday chópagá lagget
Saylán é nedáragay sará bechkandagá at Genday mardom pasáni wadhá bitén tamáshahé at Harché delá lóthetén kotagat Bale man chón saggetagat ke Kabgén… o áiá samá but ke é ensánay ópárá dhannén káré
Jenekk angat wat mán wat halwat kanag o kandagá atant Ballok Shushalá jenekkáni kandag o halwat wassh nabitant bale ópáry kot Jenekk angat kandag o halwatá atant Balloká watá dásht nakot
Shomárá lajj nakant jenekkán Kandag o soksok shomárá dege delé wassh bit Kréhi godesh kóndhán ant dhakké najanant neshtag kethi kethi kandant
O jenekkáni kandag o soksok hamá damáná óshtátant
Sayláná ballokay é gapp bucché ham dóst nabut Ballok tayár ent kódekén jenekkáni sará bélajjiay bohtámay bandagá Wat zánán pésará anchén jenekké nabitag Hamé wadhén nedáragy naditag Hamé wadh kandag o maskaráy nakotag Nazánán é ballok piriá parchá kánthién pársá jódh bant Bárén Kabgén ham ballokiá anchosh bit
Áiá gón jostigén chammán Kabgénay némagá cháret Chammán dhikk wárt lonthán bechkandet… Taw sarpad nabay ballokáni esrárán Goshay Kabgénay bechkandá passaw dát
Ajabén gappé Sayláná pa hayráni hayál kot Harwahdá ke man anchén hayáléá bán Kabgén maná chárit o bechkandit o goshay áiay bechkand gapp janant Marchi wár kanán goshány gón Á ham hayrán bit…
Saylánay chamm padá dhanná Kabgénay némagá shotant Padá áyáni chamm dochár kaptant o lonthán bechkandet o padá goshay Kabgénay bechkandá mánáé hast… Taw sarpad nabay bechkandáni esrárán
Mééén mééén paséay dódagay tawár atk o balloká damáná gosht Hán Kapteray tawár ent
Kapter Kabgénay mát Teléhánay getáchay nám at Áiá wati wahrén getách náku Kolánay babbarién páchenay kerrá bortagat ke shenekky babbarizádag bebant o shir o shenek hardo géshter bebant
Jenekk Taw dér kotag Kaptará yakk o do pády dát balloká cha wati neshárá pajjiá do jost kot
Haw Pádé dáty Bándá padá barány Áiá getách káparay dárá bast Dém gón Náku Sádéná kot o darráént Mayár atkagat
Hmmm che hály kot wati damagay Nákuá sád chópáná jost kot
Badén hálé koty
Dráh delgósh bitant
Séth Kamáláná do mardom koshtag
Cha Saylánay dastá ketáb lagosht Jenekkáni sicchen óshtátant Ballok pád atk o nesht Nákuá sarchóp chest kotagat bale sáday sará janagay badalá sobakk sobakká bonchópay sará éry kot o Teléhánay némagáy cháret
Mardom kay bitagant
Yakké áiay jenday janén Zarokk bitag o domi dege bachakké chó bitag ke payri Séth pa káréá shahrá shotag Dóshi ke wátarr kant dán gendit ke Zarokk o bachakk yajjáh ant… Godhá watásá kasshit o doénán jant
Hawwww Balloká drájén hawé kasshet ke áiay tahá hayráni o torsay hamráhiá deljami ham mán at Goshay ballokay haw goshagá at ke choshén káráni ákebat báyad ent hamé bebit
Séthá wati awali janén hapógi kot o hamé gept o é bénangá wati dém syáh kot Sharr godhá hál nakanant ke bachakk kay bitag balloká jost kot Dege kassá zukkag nakot
Bachakk Sabzal bitag Teléháná passaw dát
Sabzal Kojám Sabzal Balloká gir nayatk
Sabzale Kénagi Hamé bachakk genday wati neshtagén goháry gón bachakkéá dit o doény gón tapará dhakki kot o koshtant
É Sabzal balloká cha hayrániá kukkár kot Áiá Sabzalay é kár sharr yád at o modám sádháty
Haw truá Hamé Sabzal Degeré choshén káré kant koshanty Padá wat tarrant hamé wadh kanant
Hawwww Balloká padá drájén hawé kasshet É haway tahá bé ke béwáriá dege hecch mán néstat Ádege bétrekk o tawárá hamé hóshbarén hálay sará hayál kanagá atant o Teléhán wati dóstigén getáchá lóthoké káh démá diagá rand lóhigay ápán kenzénag o áiay nazzikterá kanagá at
Anágah pahk anágah Sayláná é hayál atk goshay é gapp pésará ham bitagant Ballok Náku Sádén Kabgén édege jenekk o áiay jend… dráh hamé wadh hamé jáhá nendók bitagant Hamé paym górich bitag Hamé dhawl Teléháná Séth Kamálánay dastá Zarokk o Sabzalay koshgay hál áortag o hamé dhawl dráh nagég o hayrán bitagant Harché ke anni bitagat goshay pésará ham chath hamé wadh áiay démá gwastagat
Bale yakk mardomé do barán chón koshag bit Charé gappá áiá báwar but ke é bass gárén hayálé bale… bale áiay delá é mohkamén máresht ham hastat goshay é dráh pésará bitagant Á ajabén kasshánchilléá kaptagat Á haminchok hayál kanán at haminchok áiá báwar bayán at ke é bitag o gwastagén gapp ant Haw é pésará ham bitagant Yakk randé na hazár randá béhesáb randá cha karnáni karná…Sayláná ketábay sará Kabgénay nebeshtagén nám kór kot o padá nebeshtah kot o áiay némagá cháret… chammán padá dhikk wárt bale é randi áyáni didag hórk atant o cha lonthán bechkand gár atant
Kóhe Moráday zyárat kanagá rand Zegriáni é kárawán sepat o chawgán janáná dém pa wati halká wátarr bayagá at Say bas o hasht pikapay é gwandhén kárawáná laywizay gáth ham gón at Laywizay yakk gádhié sará at o yakké randá Éshiá abayd ráhá jágah jágah yakk o yakk sepáhigé ham óshtók at
Pésari sálán zyáratay wahdá ke har sál 27 Ramzáná kapit molláyán Zegriáni kárawánáni sará tirgwári kotagat Kóhe Morád o Zegri péshwáyáni bázár Kallag Koláchay sará bamb o thóp chagal dátagat Chizzé bérán but o chizzé thappi É sáli molláyán padá bihár dátagat ke Zegri zyáratá mayáyant Agan káyant godhá harché bit zemmawár wat ant Pameshká é randi sarkáray entezám trondter atant o daningah hecch nawasshén gappé nabitagat
É gwandhén kárawán démá kenzán at Pikap démá atant o bas poshtá Basáni tahá janén o chokk atant o chattá mardén Haryakk gádhiéay mardom wati wadhá sepat o chawgán janán atant Tahá janén wati wadhá Hodá o Mehdiay tawsipá atant o borzá mardén wati wadhá Rand randi basay tawár cha drostán boster at Bachakk o machakk wa géshter kukkár kanagá atant Yakkéá sadáé dapá at
É sálá má zyárat kot
o endege gón borzén tawáréá jawáb diagá atant
Démay sálá yá kesmat
Bale basay chattá neshtagén á warná bétawár at… Yá kesmat Á sadáay labazáni sará hayál kanán at Kesmat parchá Ni zyáratay ellók o naylók kesmat wa naent chizzé mardom ant Báyad ent é sadá chó bebit
É sálá má zyárat kot
Démay sálá yá mollá
Á mátá pa zóré zyáratá áortagat gón Agan na áiay hecch erádah naat Yakké wa mátá hamráh néstat o domi mátá adhi kotagat ke Sayláná lázom barán gón ke beh zyáraty nakotag Agan na godhá man ham narawán
Pameshká á nákámén delé mátay hamráh but Áiá nalóthet ke é randi ham mátay delá ranj bekanán Áiá aiday hamá shap angat yád at Mátá gosht boraw Zegrá o áiá Zegr o Nomáz o donyáay kollén dináni helápá wáz shoru kot Náwánendagén mát áiay gappán sharriá póh nabut bale inchoky zánt ke din o setkán ér janagá ent Á bazzagá awalsará wa hayrán hayráná wati warnáén bacchay némagá cháret o padá arsy retkant Sayláná samá but ke aiday wasshén shapá gón mátay delay kahr kanagá áiá sharr nakot Áiá mát goláésh kot o wasshán kot o dém pa Zegránahá shot
Adhay taw chiá sadá najanay gón Saylán Sangatéá áiárá cha hayálán dar kot Ched o pésar ke á jawáb bedant degeréá gosht Zyádahén chawgánán gotthy shotag
Drostán dapay sadá yalah dát o kandagá laggetant Ched o rand kóchrái o maskarái bongéj but
Á molláé yakkéá kukkár kot
Drostán chakk jat Yakk espétén haré dhannay sará óshtátagat o áyáni némagá cháragá at Drostán prisht kot kandag
Makandet bamb jant degeréá kandáná gosht Yakk baré padá kandag o kukkár but
Áiá ham kandag atk Áiá hayál kot ke mollá turi har dinay bebant chó hará srombchár ant Esháni kerrá harchizz cha diná bendát bit o cha diná kotthit Bazzag nazánant ke din pa ensáná ent ensán pa diná naent Din óláké é basay paymá Anchó ke bas mardomá cha yakk jáhéá domi jáhá sar kant hamé paym din emróz dán baheshtay ólák ent
Bale marchán goshay din panchar ant ayrlák ant yá enjenesh haráb ant Gádhi ke haráb bit ostád o kelindhar áiá chondhant Agan áyáni dastá addh mabit mesteriéay kerrá baranty bale… bale é din é kalandhén bas ke haráb ant ráhay némá óshtátagant kassesh addh nakant Mardom ham sawár ant Dheléwarán sokkán dastá ent Drostáni hayálá bas rawán ant bale asalá óshtátagant o beh menzelá sar nabant
Menzel pa menzel
Wájahay makámá
Mardomán gapp band kot o hamé sepat dapá kot chiá ke bázáré nazzik at Wahdé gádhi bázárá ér kaptant raptáresh sost kot Yakk némagé lahté gwandhu óshtátagat Kárawánay har gádhié ke áyáni kerrá gwast dádesh kot o sepat o chawgánáni passawesh dát
Áiá dád kanókén zahgáni némagá cháret Chón jóshá ant é gwandhu Kódekán Shomá chiá dád kanet márá Má che zahm jatag Kalandhén bas wa angat némráhá óshtátagant o cha má kass áyáni addh kanagay soddá naent
Áiay chamm dád kanókán kammé passend gwandhuáni dege rombéá kaptant ke kárawánay gádhián panch diagá atant o kukkárá atant
Káper káper Zegri káper
Kay káper o kay mómen Paygambarán nazántag shomá chón zánet kódekán
Anágahá cha panch diókén zahgán yakkéá sengé mán borret ke rand randi basay pachén kánchéá potert Janénéá chiwwalet o padá basay mardomán dapay sepat yalah dát o káper káper Sonni káper goshagá laggetant
Domi némagá dád kanókén zahgáni rombá ham anchén nárahé dapá kot o bérán yakkéá sengé panch diókén rombay némagá chagal dát Padá doén romb yakké domigay némagá dhók mán borragá laggetant o har chagalay pajjiá záhé ham shot gón
É lempién zahg róché tangawén warná bant bale harábén basáni addh kanag yá mesteriay kerrá baragay badalá wat mán wat kosht o kósh kanant Gázi bant shahid bant bale harábén bas beh sharr nabant Hamedá óshtant Róch máh sál o karn padi bant o kalandhén bas gón dalwatén sawárián rézant o hákán hawár bant
Áiá cha hardo rombán chamm thagaléntant o démá cháret Démay gádhi kaccháén sadhakká danz o ditt kanáná rawán atant Anágahá áiá hayál atk goshay é ditt o danz kalandhén basánig ant ke mosáperán karnáni karnay nendag o cháragá rand pa zahr bon dátagant
Bale é tahná áiay delay wáhagé at o mardomán angat hamé sepat dapá at ke
Menzel pa menzel
Wájahay makámá
Kárawán ni cha bázárá dar atkagat pameshká gádhi tézter bitant Áiá yakk baré padá hardo rombáni némagá cháret ke angat yakké domigay sará dhókshániá atant
Gón á mádhiay gendagá rahgwazién pádariay gámgéj konth bitant o godhsará óshtát o áiá cháragá lagget Áiay chammán é kalisáé at Áiá chamm latartant o cháret Haw kalisáé at
Á daningah hamedá óshtátagat ke molláé hamé dhawldárén mádhiá cháráná áiay kerrá atk o óshtát Á ham gal at o hayrán at Áiay hayálá é masité at
Daningah á hayrániay jáwará dar nayatkagatant ke pandheté cha némagé dar atk o hamedá atk o óshtát Áiá wati chammáni sará báwar nabut Áiay démá dhawldárén mandaré mekk at
Padá donyáay dráhén dináni péshwá chorret o atkant Haryakkéay gománá é mádhi hamáiay dinay ebádatjáhé at
Edá becháret kalisáé May din démá rawán ent pádariá pa gal gosht
Nán é kalisáé naent masité Mani hayálá tai chamm nezór ant Molláyá trondá trond darráént
Pandhetá thahk dát o gosht Chamm mani hayálá shomay doénáni sharr naant É wa mandaré Sharry becháret
Ched o rand haryakk dini rahbaréay kadhabb ápá gerán kot o gósh karr kanókén dapjáké rost Haryakké wati gappay sará óshtátagat Dege bázén rahgwazié hamedá atk o óshtát ke bárén che gappé
Pardagé é dapják kosht o kosháréá sará bekasshit ke cha tamáshah chárókán mardomé dar atk dini péshwáyáni nyámá atk o óshtát o goshagá lagget
Mani wájahén péshwáyán É na kalisáé na masité na mandaré… É ebádatjáhé naent É yakk nékén mardoméay addirah ent ke shomay chammán rostag o mádhié jódh bitag
Awalsará wa péshwáyán báwar nabut Mazanén jost o padéá rand wahdé báwaresh but godhá zahrá zahr jawadháná dém pa wati ebádatjáhán shotant Á hayál kanán atant ke choshén gadh o monj kanókén mádhi báyad ent lombénag bebit
Á warná dém pa wati menzelá gám janán at Róch trond at bale kawshá róchay bránzáni sócháki próshtagat o garmági ásgwárén róchán haminchok ham báz ent
Payádagay é sapar áiá sohbi dahay kesásá cha daggay kerray hóthaloká bongéj kotagat Cha shahrá á basá atkagat Áiá anchén bázáréá rawagi at ke ódá dagg nashot Áiá cha hóthalokay wáhondá jost kot o sój dátagén némagá rah gept
Do kalákay kesásá yakkajjá rawagá rand á pa dam kanagá kahiréay sáhegá nesht Jigy pach kot o delbandy kawshá dát Kawsh ke áiay hédén delbandá lagget sártié jánay band bandáy sheng but o zhandiy rawán but
Hamé sahtá nazziká kapótéá kuku kot Áiá chamm shánk dátant Nazziká kahiréay loddhókén tháláni sará kapóté neshtagat Paré shahri mosáperá ke zendy modám shahray kukkár o jaggá o danz o dittáni tahá gwastagat é ensertagén jangalay wasshén kawsh drachkáni loddhag o zhámb zhámb o kapótay delsáchén kuku náyábén nyámat atant
Áiá wati zenday é porémenén damán sakk dóst bitant bale é hayálá á abétk kot ke damánokéá rand á é dráhén nyámatán yalah dant o chedá rawt Padá mardománi kerrá hamá mardománi ke delá árám o ajámay badalá gam o garatthi diant Charé mardomán wa é darchk é morg é kawsh sharter ant ke delay chell o zangán shódant o anchén delsobakkié baksháyant ke del pa bál kanagá holl bandit…
É damáná áiay delá holl kot ke á zenday kollén kár o cholópagán yalah bedant o hamé wadhén delárámén gyábánéá byayt o benendit o wati sarjamén zendá hamedá bogwázénit Yá nákámá ázátén kahiré bebit o kapótáni zahirnálén kukuáni bétawárén gósh dárók bebit Kawshay mastén shikkán boloddhit máhay sártén rozhná bochokkit Górwandh o menj o shanger bebit o zenday chárén róchán cha nádelserén mardomán dir hamé baheshtgónagén gyábáná bogwázénit
Chónén sarsabzén wáhgé at bale hamé sahtá áiay hayálán taparéá shahm kot o kahiré bayagay wáhag mán áiay delá gimort… Wáhagáni ham haddé hast Haddá bogwazant gimorant
Bale áiay wa hecch wáhag pilaw nabitagat… Áiay wáhag at ke dahá rand démá bwánán bale pet thibiá tahtay báhóth kot o dah mardomay láp dayagay dhobbah áiay shakarwarnáén kópagán kapt o wánagy shot Ched o pad áiay wáhag at ke alkápén káré berasit bale sáléay tach o táká rand ham békár at Godhsará sary pa másthariá kapt ke mán é molká bézarr o bébestárén nawkarié at Nákámá yalah dáty nakot o ni hamesh ent hamé dirkaptagén bázáray bongéji wánagjáhá laggetagat
Aiay wáhag at ke… áiay wáhag béhesáb atant bale yakké ham pilaw nabitagat Goshay áiay har wáhag cha haddá hamá dém at Man kojám wáhagá bekanán ke cha haddá magwazit Mani wáhagáni shahár parchá chó kasán ent
Áiá pa nagégi drájén ginné kasshet o pád áyagá gég but ke móréá chammy kaptant ke kadhokki pádé dapá aty o kapán o pád áyáná rawán at Á pa delgósh mórá cháragá lagget Taw ham mani wadhéné ay May dar pa dari yakk ent Taw kasánén móré ay o man mazanén
Mazanén mórá wati é hayálay sará bechkandet… Bale man cha taw démáter án Báz démáter Kojá mani janjál kojá taig Man sorendaháni sarwari án pameshká har chizzá mani bahr géshter ent
É nyámá mór charáiá say chár gám gestá bitagat Taw shotay Mani gappán gósh nadáray Hayr sharr ent gósh madár Mani hayálá taw ham árámén korshiáni sará nendókén wájháni wadhén béhájaté ay Bale na… chó naent Man rad án Taw wa mani wadhéné ay Taw mani paymá géshe wati tach o tákán naay Hayr taw boraw Ni man ham rawán
Á pád atk Baygy baddhá kot o padá rah gept Ni kawsh sost at o róchay ásgwárén bránz áiá ganter béwár kanán atant Zittán á sar dán pád hédréch but Áiá gón kásagchatthén lankoká péshánigay héd chokorréntant o gám trondter kotant Gámáni konthi mán é thákén némróchá moptá ráhay shull dayag at
Zittán á molkéay gwará raset Gón sabzén kesháráni gendagá dely sárt tarret o molkay patanén banday sará bastagén káparay chérá shot o óshtát Káparay chérá do barónk hastat o ápá némánén mashké tóki menokká dratkagat Nazziká kass dará naat Á pa dam kanagá barónkay sará wapt Inchok dérá yakkajjá pádán rawagá rand ni edá tachk bayag sakk wassh at
Damay bálá kanagá rand áiá cha mashká ródé áp pálát o wárt o padá barónkay sará nesht Hamé wahdá kalamay jahlén tawáré áiay góshán kapt Chakky jat o chárety Yakk warnáén shepánké ramagá sar dián o kalam janán pédág at
Garmay jalá kalamay janag É wa chath másthariay wadhén káré Áiá shepánkay sará kandag atk bale padá cha delay konjéá narmén tawáré atk Belly kalam jant É ásén garmá kalamay sártén zémer tóst kant Belly jant… Ni kalamay tawár áiá wassh bayán at
Wahdé shepánká á dit kalamay janagy band kot Pasy cha dhegárán passend kahiráni chérá wápéntant o padá káparay némagá atk Salám o jódhiá rand shepánká ród zort o cha mashká áp pálát o darámaday némagá shahártant Wájah Áp nawaray
Ennán man anni wart áiá passaw dát Wájah ay labzá áiay delá cha shepánká sharteriay máreshté pád kot Áiá shepánkay némagá cháret ke gaburch gaburchá áp waragá at Áiá é sótkálén warnáay sará bazzag but ke shakarwarnáiá ham démy krechk kapán at bale delá wassh ham but ke donyáyá choshén mardom hast ke man charáhán har wadhá gehter án
Hamé wahdá dhegáray banday sará pasé dar kapt o dém pa keshárán maydány kot o áiá yád atk ke man ham békáriay zamángá pa nawkariay har hórkén jágahá anchó drekk zortagat
Kecch mer… kecch Shepánká barónká tekahén mokki chakápt o pasá sest per Pas pad tarret Chath hamé paym reshwatwárén apsaráni sóchákén gappán á cha kárgesán dar kotagat
Másthará sar chandhént o é nawasshén hayál galléntant o dhegáray keshárán cháragá lagget ke pas pa áyáni waragá atkagat Keshár anchó hajg o názork atant ke áiay delá ham gosht bwaresh
Pasay gallénagá rand shepánk padá atk o nesht o másthar hamé hayálán at ke agan shepánk maná métagá sar bekant sakk sharr ent bale shepánk ramagá chón bekant É ham gappé at Áiá cha shepánká jost kot Taw Sáhegábádá zánay Haw haw
Nazzik ent dir ent Man hamódá másthar laggetagán Áiay delá atk bogoshán ke jalay sará nalay janagay kárá laggetagán
Nazzik ent Man hamódá rawagá án Man o taw pajjiá rawén Shepánká galé chet Mástharéay hamráhiá bázárá rawag paráiá sharapay gappé at
Marchi ódá siré hast batth o gósht ent dhohl o nách ent Dhegáráni sará pameshká kass nést Shepánkay chamm trepagá atant Batth o góshtay námay eshkonagá mástharay dapá áp dát o rótán churr o chár shoru kot Lebzán ér baráná áiá pa shepánkay wassh kanagá gón wassáchén paréshániá jost kot Godhá ramag molkán narawt
Ennán ennán Man ramagá sar dián kanán barán gón kawray kerray óthagá Ódá kahiráni chérá wápénánesh Damesh bortag É garmay jalá hecch jáh narawant Padá man o taw rawén siray sará Tará mardom gendant gal bant May handá wánendagén mardom nést o dhanni másthar najallant
Hummm Másthar mardománi gal bayagay hayálá gal but Shepánkay danzén démá cháráná josty kot Taw parchá nawantag
Man Shepánká kandet Áiay chirká zardén dantánán padá mástharay delá sharteriay máresht pád kot May wahdá eskól nabitag Eshiá hamesh ent say sál ent bastagesh
Másthará sar sorént Padá shepánká kammé hayál kot o gosht Wájah Baré baré man goshán drégatén man máshtharé biténán Tai wadhá mani zend ham sharr bitagat o chokkán wánénóké ham rasetagat
Másthará hayrán hayráná áiay némagá cháret Shepánkay zerén chammáni tahá mortagén wábáni jón trappal atant Goshay hamé sahtá másthará wati nawkari sakk dóst but
Sarsabzén drachkáni o rang rangay dhawldár o washbuén polláni nyámá pakkáén daggay sará Ométánay kárgádhi wár wárá rawán at Áiay kashá sharrangén Bolór neshtagat o dhannay delsáchén nedárgán cháragá at
Jambarán mahgónagéay syáh o bazén malgóráni wadhá ázmán andém kotagat Sártén kawshé kasshagá at Ápwárén drachk wati názorkén lamb o thálán loddhénagá atant
Drachkáni sará neshtagén jengoláni choli choli koliáni koli koli o kapótáni kukuay bédarwarén zémer sáz atant Chágerday haryakk chizzé goshay cha galá bál at Polgwárén bahárgáhay mósom at Hawrán delay maylá gwartagat Lad o gyábán kóh o kuchag dráh ábád atant
É mastén mósomá Ométán o áiay mahdróshomén dóst Bolór pa sayl o sáwáté dar atkagatant o anni áyáni gádhi sarsabzén jangaláni nyámá wár wárá rawán at Gádhiay kánch pach atant Shaytánén kawsh gón Bolóray pachén malgórán laybá at
Bolór Ométáná áiay némagá pa mehr cháret
Hummm Á dhannay nedáragáni cháragá delgósh at
Taw harwahdá dhanná chiá cháray Baré baré may némagá ham chamshánké beday Má ham tai porkaypén cháragáni wáhagdár én Ométáná gosht o sanjay dráhén rang Bolóray démá tálán bitant Áiá Ométánay dapá hazár randá é mehrdarshánén gapp eshkotagatant bale padá ham lajjy but
Pachén jágahéá borén Yappaymá drachkáni chérá bayag wassh naent Bolórá kandet
Ométáná gádhi táb dát Kawshay trondén kóléá Bolóray drájén mahpar bál dátant o áyáni lamb Ométánay démá shengéntant
Bolór Wati malgórán sarpad kan mani chammán andém makanant Maná wa pésará tai mehrá anchó chamband kotag ke kollén donyáyá béke tará dege kassá nagendán
Taw wa sháeré ay Ométán Man pésará nazántag Bolórá kandáná gón thahlé wati drájén malgór poshtá chandhetant
O taw shakkalén shayráni anchén ketábé ay ke del goshit harwahdá tará bwán o bwán Ométáná anchó gosht goshay hakk o del wasshén shayré wánagá ent
Bolóray hazárzémerén thahk chárén némagán sheng but
Kammé rawagá rand gádhi cha borz o bazén drachkáni nyámá dar atk o sarsabzén daynagéá sar but
Hamedá bedár Bolórá gosht Ométáná gádhi óshtárént Doénán kawsh kasshetant o shepádá lahmén káháni sará dast mán dast rawán bitant
Chónén wasshén mósomé Bolórá ázmánay démá lónjánén jambaráni némagá cháret
O é mósom taw brahdárter kotag Ométáná áiay dastá gept Bolórá kandáná gosht Hawré bitén mósom ched o washter bitagat
Hawr bit Ométáná anchó gosht goshay hawr áiay dastá ent
Taw chón zánay
Bass man zánán hawr bit Bechár jambarán chón lónján ant
Balkén nagwárant Bolór sabzén káháni sará nesht Ométáná áiay kerrá srósh dát o wapt
Man goshán gwárant
Nagwárant Bolórá Ométánay konnat kanagay wástá jáheli kot
Shart banday gón Ométán pád atk o nesht
Haw
Bechár
Cháretag bale shart ché ent Bolórá bechkandet
Shart… Hán sharté hast bale tawy mannay
Yabbaré bogoshy gón Bolórá adhi kot
Chó nagoshány gón yabbaré bemanny randá goshány gón
Sharr ent bábá Mannány Bolórá narm narmá gosht Goshay áiá kammé báz andázah bitagat ke shart chónéné bit
Wádah kan
Wádah ent
Godhá shart esh ent ke agan hawr bit taw maná chokkagé beday Nabit man tará dián Ométáná kandáná shart gosht
Ubábi Bolór pád atk o óshtát Man é shartá namannán
Ni chón namnnay taw wádah kotag Daningah Ométáná gapp dapá at ke trampé áiay dastá lagget
Eshnáyá hawr ent Man shart bort Ométáná kukkár kot Bolórá áiay dastay sará kaptagén trampay némagá cháret ke hamé wahdá trampé áiay jenday péshánigá kapt Áiá shart báhéntagat Pameshká dasty tokk jatant o tatk Ométán áiay dombá kapt Kammoké tachagá rand Ométáná Bolór rasént o poshtokái goláésh kot
Ométán Yalah day na Á pa dar áyagá kolkochagá at
Parchá Ométáná á kajjet
Bass maná yalah day áiá ném kandán o ném gréwáná gosht
Ónhón… chó taw yalah nabay pésará zobáná mók randá yalah bay
Áiá Bolóray dém gón wat chakarrént o chokkagá gég but ke Bolórá dast wati démá dáshtant Ométáná á keli kot Bolórá kandet o dasty sholag bitant o Ométáná áiay sohrén lontháná drájén wásé gept… Trampán ér dát
Bolórá zór jat o cha Ométánay ambázán dar atk o dém pa gádhiá shot Bale Ométán padá áiá sest per o gepty
Kojá raway Ométáná áiay doén dast mohr dáshtant
Edá hawr ent Pocch missant Hák o gelá mén bant Borén gádhiay tahá nendén Bolór pa rawagá zór janagá at
Ónhón… na man wat rawán na tará kellán Ométáná á angat mohr dáshtagat Pocch belly missant belly gelén bant ché bit Garmági hawré Choshén mósom baré baré kayt
Na man rawán Bolórá per léset
Ennán marchi man tará missénán gón Mani ján Choshén mósomá agan may pocché mamissit godhá may warnái ché goshit
Hamé wahdá anághá geróká trondén shahmé jat o padá ázmánderrén grandéá sarjamén gédi mán patát o Bolór Ométánay ámbázán potert
Hawr rechagá at Bolóray pocch missetag o jáná lecchetagatant o áiay warnáén báláday drostén jahl o borz dará atant Doén tarrén káháni sará waptant
Off… chón wassh ent goshay man wábé gendagá án Bolór Ométáná Bolóray némagá cháráná gosht ke chammy nazz atant o tramp áiay espétén démá rechagá atant o padá chokorráná boná kapagá atant Bolóray é missetagén zébáiá Ométánay delá goshay ásé mán dásht Áiay delá hazár báhand chest but o Bolóry gept o kajjet Bolóray dapá cha lezzat o wasshiá sarréchén oppáré dar atk Ométáná wati tonnigén lonth Bolóray shakkalén lontháni sará ér kotant…
Pád á pád á taw angat wáb ay Ométán
Man wáb naán mani ján Maná taw o é mastén mósomá bésár kotag áiay lonth soretant bale tawár dar nayatk
Pád á bechár ni róch dar áyagi ent Angat taw wáb ay
Ométáná pa hayráni chamm pach kotant Áiay mát barónkay sarinnán óshtátagat o áiá náwallagá at Ométáná wati ambázáni tahay Bolór cháret… Bolóray badalá sarjáh áiá bagalá at o á nedáragay nám o neshán néstat Áiá wati chamm nazz kotant ke hamá dhawldárén nedárag padá byayt
Ométán Taw pád á Inchok wapsag Tará kayá gosht dóshi báskópá boraw Ni wáb ay o wáb ay Pád á boraw chammán shód
Áiay mát kalógará potert o á delá mátay sará norondhagá lagget ke zenday washterén wáby sarjam bayagá naesht Gón bétahmboli pád atk chammy shoshtant o cháhay waragá lagget Shircháhay gotth geráná á dóshigén pelemay hayálán shot ke wat o áiay shwángén sangat Jommoká cháretagat
Áyáni métagay hóthalá dér at ke thiwi o pelem atkagat bale ched o pésar áiá hecch pelem nacháretagat Albat Jommok o bázáray édege bachakkáni dapá tawsipy báz eshkotagat Wahdé áiá bachakkáni gapp eshkotant áiay delá wáhag pád atk ke pelemé bechárán o padá dóshi wat o Jommoká shawr kot o shotant
Pelem áiá sakk wassh but Nedárag jang o chóp nách o sawt… dráh pa Ométáná nók atant Támoray sharrang o hazárdábén jenekkán yakké áiay pésarigén deshtár Bolóray rang at Bolór darkasáni áiay námgept at bale Ométánay garibiay sawabá Bolóray jupajatén mát o pet bajjetant o áiay siresh gón Mashkati bachakkéá kot Harwahdá ke Bolóray hamrangén jenekk pelemá záher but Ométánay delay drikkag trond bitant Dóshigén pelemay chárgay wahdá goshay á é donyáyá naat
Dóshigén pelemay jenekk o wati wasshén wábay hayáláni tahá gár áiá panch kóp shircháh goláthet É dargatá áiay mátá say hoshkén lujjar eshkeráni sará patk o dóshigén chárén sertagén naganáni talá dát o shepánkuá kotant Dhekké náy ham shepánkuá mán kot o kalligy cha ápá porr kot
Ométáná cháh wárt shepánku o kallig kópagá kotant cháder baddhá kot mokki o nal zortant o wati panchén dánag pas cha wádhá dar kotant Padá wat o Jommoká bázáray chawakkén pas zortant o ramagá sar diáná dém pa ladá shotant
Elyás
Hán náku
Mani chokk Maná démá jágah bit Náku Mazárá cha basay ostádá jost kot Á basay démi darwázagay dapá óshtátagat o sitthán cháragá at ke mardomán geptagatant
Ennán náku Démá jágah nést Sitth mardomán geptagant Taw boraw poshtá benend Elyásá gón náku Mazárá gosht o padá kelindhary tawár kot
Piral Oo Piral
Piralá cha basay poshtá tawár pad dát Hán ostád
Náku Mazárá sharrén jágahéá nádén
Sharr ent ostád Byá náku byá Kelindhará chamódá kukkár kot
Náku Mazár latthá jekk diáná kelindhar Piralay némagá rawagá lagget Man ostáday poshti sitthá neshtagatán o áyáni gappán gósh dáragá atán Maná kamáshay sará bazzag but É pir o ájezén mard basay poshtá mercháni góni o pélkáni sará inchok jamp o jólay tahá chón nesht kant Eshiá abayd mercháni trondén buá maná béwár kotagat o dam pa saht cheshán atán Man náku tawár jat
Oo náku Mazár Byá démá pa taw jágahé hast
Haw mani chokk Jágah hast Náku gal but
Démá wa jágah nést Nágomán Taw nákuá chiá tawár kanagá ay Ostád Elyásá mani némagá chakk jat o gosht
Man nákuá wati jágahá nádénán man passaw dát
Godhá taw Nayáay gón zánán ostádá pa hayráni gosht
Chattá rawán Man pónz kechént ke mercháni buá palpathagá at
Chattá raway Parchá Hamedá benend Gappé janén
Ennán man rawán edá merchán… Maná cheshagá wár nadát o ostád Elyásá kandáná gosht Chón kanén yár may rózig ent
Man náku wati jágahá nádént o wat borzá sar kaptán o tájay tahá cháderé pach kot o tachk bitán Garmági róch atant bale garm naat Yakké wa daningah sohb at o domi jambarán sáchán kotagat o kawshé kasshagá at
Basá kamm o gésh kaláké bitagat ke Torbatá rawgay chen o lánchá at bale daningah nagisshetagat
Chónáyá cha Ball Negwará har róch yakk basé Torbatá shot o degeré chódán Ballá atk Hamé doén basáni barkatá Ball Negwaray dokkándár hóthali bági nádráh o édege mardománi kár sawár bitant Cha Torbatá basán pa mardomán ráshen o dege sámán áort gón o cha Negwará pas dár merch o limbu pa baháyá Torbatá bort
Anni kesás do haptag at ke domi bas haráb at o pa addh bayagá Karáchiá shotagat o ni ostád Elyásay yakkén bas ke yakk róché cha Ballá Torbatá shot o domi róchá chódán edá atk sakk rassh at
Harkasá ke Balóchestáná sapar kotag á sharriá zánt ke edá pa rawwáyá chónén del o jagar lóthit Ball Negwar cha édege handán angat ganter ent ke gádhi o ólák kamm ant sapar kanók báz ant o dagg sakk haráb ant Bas ke rawt eshiay tahá haminchok danz o hák chest bit goshay syahgwátéá mán shántag Basay bádhi anchó dhakk dhakk thók thók o theling theling kant goshay borré ostakár dém pa dém neshtag o dás o tapar thappagá ent Hák o danz jamp o jól o thóká thákay pajjiá basay thaypay gazháng gazháng góshán karr kant o harkas géshe wati ger o dárá nabit
Basá kalákéá gésh at ke rawgay chen o lánchá at bale daningah pa rawagá jádhi naat Basay chapp o chágerdá mardom mocch atant o basay monshiá yá dege raókéá kár o kolah gón kanagá atant
Adhay oo Payz
Mani góshán náku Mazáray zahg Shahdáday tawár kapt Monshi Payz zánán dazgatth at ke kukkáry kot Hán Shahdád Kammé sabr kan pédág án
Man jahlá cháret Hamé wahdá Shahdádá maná dit
Adhay Nágomán Taw Torbatá rawagá ay áiá kandáná jost kot
Haw kár o kolahé hast bogosh
Ennán ján Dege kár nést Bass mani pet tai hamsapar ent Torbatá náku Bahádorray lógá ér kayt awal Hodá o randá tai mayár ent
Bémayár ay Shahdád Nákuay hayáldáriá man bé goshagá kanán
Mani chokk Shahdád Bégam bi Náku Mazárá cha basay darigá sar kasshet Nágomán jáná anni wati sitth maná dátag o wat shotag borzá neshtag Hodáy sabz kanát Náku yappaymá maná nékdwá kanán at
Hán dhay Shahdád Tará che kár hast Monshi gisshetgat o dém pa Shahdádá pédág at
Pa man keréthé hayk byár gón Shahdádá lahté zarr monshiay némagá shahárt
Monshiá zarr zortant o kashi kissagá kotant o kápiay tahá Shahdáday kár nebeshtah kot Shahdád dém pa wati hóthalá shot Man padá cháderay sará tachk bitán
Torbat… Torbat… Torbat… Byáet Jaldi kanet ke bas chotthagi ent Piralá wati kelindhari gwánk jat
Payz Oo Payz Mani góshán náku Abdelahay tawár kapt ke monshiá tawár kanagá at
Pédág án náku
Pa man do keréth amb o keréthé chamáthah byár gón Bezir zarrán Agan chamáthah nabit batháthah byár gón
Man tájay tahá waptag o mardománi gappán gósh dáragá atán ke anágahá Barkat Ali Sajjádá sarokk kot
Adhay Badgomán Taw edá neshtagay bimán gón mani gendagá áiá kukkár kot Á harwahdá maná Nágománay badalá Badgomán goshit o man ham áiay nám karótkag… Man áiá barkatén bezán barkat bitagén sháer goshán
Ohoho… man pád atk o neshtán Adhay barkatén sháer Taw é badhi pajará ham may sará nakapay
Sajjádá kandagé jat o mani kerrá cháderay sará nesht
Taw kojá rawagá ay áiá jost kot
Man Torbatá o taw
Man ham Torbatá
Man kandet
Chiá kanday Sajjádá gón hayráni maná cháret
Hamé bépáydagén jost o porsáni sará maná gappé yád atk
Sajjádá sártén ginné kasshet o gosht Kojám gapp
Yakk randé baséá do karr kash mán kash neshtagat Awali karrá cha domigá jost kot
‘Taw Shálkóthá rawagá ay ’
Domigá passaw dát
‘Ennán man Shálkóthá rawagá án ’
Awaligá darráént
‘Balay balay man gosht zánán taw Shálkóthá rawagá ay ’
Sajjádá ohu ohu kandet Wahdé kandagy bass kot godhá man jost kot Taw bárén nókén shayr mayr per nabastag
Balay per bastag Chiá zánán Sajjádá cha kissagá hokkah kasshet o dapé moshók dapá kot
Shayré bejan man parmáesh kot
Taw wa shayrán sarpad nabay moptá parchá zawálesh bekanán
Tai shayr shayr wa naant goshay Pirbakshay gapp ant
Bimán Ohu ohu ohu…
Ostád Elyásá do say bará háren jat o dér nagwast ke bas dém pa Torbatá rahádag but Wahdé bas cha Ball Negwaray bázárá dar atk ostádá raptár téz kot
Jambarán sáchán kotagat o ni cha basay tachagá kawshá shikk shikké chér at Sajjáday sháeri ragá jáh jat o bé goshagá dastunké dapgál kanagá lagget
Bas kammé shotagat ke man dit ke dir pathakkén mardé óshtátag o basá cháder kanagá ent Nazziká rasetén dán Thálwigay Shapokk at Námy Shapi Mahmad at bale harkasá Shapokk kot Garibén mardé at Góshy dhámp atant chammy kánth atant o sará sobakk at Áiay kár o dandá esh at ke keréthé do keréth sabzi o nibagy lótháént o wati métagá baháy kotant o wati lápy dar gétk
Á Shapokk ent bimán Sajjádá kukkár kot
Shapokkay kerrá basá dásht Shapokk basay démi némagá mán tarret o monshiay némagá rawagá lagget Ostád Elyásá shaytáni kot zórán háren jat Shapokká chó hazetagén hoshterá trás kot o ostáday sará norondhagá lagget
Kalám bejant tará Gósh taw may karr kotant kambahtén dertarissh Cha góshá má pésará ellellá én
Mardomán prisht kot kandag
Shapokk pa taw ché byárán gón monshi Payzá jost kot
Pa man keréthé amb byár gón Shapokká cha kissagá zarr kasshet o monshiá dátant Monshiá áiay kolah wati kápiá nebeshtah kot
Ambá ché kanay bimán Sajjádá cha tájá kukkár kot
Shapokká nazánt ke tawár cha kojá atk Áiá gosht zánán kelindhar Piral ent parchá ke Piralá modám Shapokk kalág zort o anni ham Shapokkay kerrá óshtátagat Shapokká dém tarrént panché Piralay sará jat o kánthén chammy dar áortant
Óhe tai sar bát kambahtén dertarissh Inchok nazánay ke ambá mardom ché kant
Jahlá kandag o kukkár but o Sajjád tájay tahá lápléthi waragá lagget Bas padá rahádag but
Drachkóhá basá dásht o Hán Mahmad Pasiá wati si dánag pas o mésh chattá laddhet o wat ham sar kapt o may kerrá atk o nesht Dege hamráhé ham gón aty
Wahdé bas óshtátagat dalwatán dráhén bas pa dódag o bánrag sará zort bale wahdé bas rahádag but dráh bé trekk o tawár bitant
Hán Mahmad eshán kojá baragá ay man jost kot
Torbatá Hán Mahmadá passaw dát
Baháig ant
Haw… adhay marchán é bas sakk rassh ent Man shotán basay tahá sarokké kot Lellek lagatt bit Hán Mahmadá darráént
Domi bas pa addh bayagá Karáchiá shotag hamé wástá é rassh ent Sajjádá passaw dát
Kai Ostád Emám Bakshay bas shotag Hán Mahmadá padá jost kot
Haw Sajjádá sar sorént
Bale marchán áiay ostád Emám Baksh naent Morád Baksh ent man darráént
Morád Baksh kay ent Hán Mahmadá jost kot
Emám Bakshay brát ent Doén náku Omaray chokk ant Náku Omará ham wahdá Karáchiá gádhié gón bitag Man yakk o yakká sarpad kot
Haw haw Hán Mahmadá sar sorént Áiay hamráh bé trekk o tawár neshtagat o may gappán gósh dáragá at
Sebdáná basá dásht o yakk o do mardom sawár but Lahté pa péshápá ér atk Wahdé bas óshtátagat do pas medhagá lagget
Doshambeh Hán Mahmadá wati hamráhá gosht boraw shummán gisshén Edá medhagay jágah ent Ni watá perrénant bépir
Doshambehá pas gisshéntant o atk Bas padá rahádag but bale dér nagwast ke dege do adhet
Abá é shumm márá árámá nendagá naylant Hán Mahmadá gosht o é randi wat o hamráh doén shotant Pasesh gisshéntant o padá hamódá chattay kalánthagay ásenesh dásht o neshtant ke pasáni delgóshdáriá bekanant
Pasáni kessahé byárán man gón Sajjádá gosht
Haw bárén Sajjád delgósh but
É gapp mani jenday sará gwastag Man wati kessah bongéj kot Yakk randé basay chatt cha boz o méshá marchigén wadhá laddhetagat o man ham anchó tájá neshtagatán…
Kojám bas at Esh at
Ennán domig at Á wahdi ostád Emám Bakshá gón at Mani ádat ent ke maná saparay wahdá wáb gipt Man ke kóchandhagá laggetán godhá cháder pach kot o hamedá tájay tahá tachk bitán o wáb kaptán
Hawww Sajjádá moshókién tokké jat o haw drájkassh dát
Bale dér nagwast ke cha dháh o shórá mani chamm pach bitant Man jah serretán gendán dán bas óshtátag o mardom chattá dalwatáni chapp o chágerdá mocch ant Yakkéá gosht Méshé o bozé medhetag…
Ché Méshé o bozé Sajjád hayrán but
Haw Man chamme wat dit ke méshé o bozé dém pa dém óshtátagant Cha medhagá damesh bortag o hisk o hampán ant Ostád Emám Bakshá zahrá zahr jost kot chiá medhetaget shomá
Cha dalwatán josty kot Sajjád padá hayrán but
Haw man wat hayrán atán ke Emám Bakshá cha dábawán choshén jost parchá kot É gongodám chón passaw diant Bale domi sahtá man bah mantán Pas chó mardomá gappá laggetant…
Ché Bimán choshén dróg chiá banday Sajjádá nábáwari kandet
Adhay taw gappá sarjam bayagá bell Man wat hamódá bitagán Man dit ke dalwatáni gapp janagá kass hayrán naat Goshay é gapp pa kassá nók naat Ostád Emám Bakshay passawá boz o mésh doénán hórá dap pach kasshet godhá ostádá hakkal kotant o gosht ‘Yakk baré yakké gapp bekant ’ Méshá gréwáná gosht ‘Ostád Emám ján Bááán… bááán man óshtátagatán ke é bozá gosht taw chedá dir á man wapsán Bááán… bááán Man gosht edá márá óshtagá jágah nést Taw goshay man wapsán Godhá bozá maná hakkal kot ke chetawr jágah nést Jágah diay beday nadiay anchén chappuigé janán ke chó pazhmá bál bekanay Bááán… bááán ’ Bozá kukkár kot ‘Dróg bandit wájah Syáhén dróg bandit…’ Emám Bakshá boz hakkal kot ‘Taw bass kan anni randá wati gappán bejan ’ Mésh padá shoru but ‘Man gosht zánán é jágah taig ent ke maná chó gorr o neherr diay ’ Bozá chamm dar áortant o gosht ke jágah zánán tai petayg ent Wájah Emám ján Bááán… bááán wahdé mani petay námy gept godhá man ham bér dát Padá bozá maná gón dhakkarán mán bast…’ Méshá wati gapp hallént o gréwag o lempay sholuppagá lagget
Adhay Badgomán Taw sakk zabr ay drógay bandagá bimán Kadi dalwat gapp kanant Agan hakk o del dalwatán gapp kotén godhá é hál kollén donyáyá sheng nabitagat Man bárén ched o pésar é gapp naeshkotag Sajjádá kukkár kot
Adhay taw gappá gósh dár é mani sargwast ent Mani jend hamódá bitag Man zór murk mojéntant
Haw Sharr ent… sharr ent zabarry bárén démá ché but
Wahdé méshá wati gapp jatant godhá bozá wati kessah áort Bozá gosht ‘Wájah Emám Baksh Maná do say róch bit wassh wassh naán Anni wahdé man basá sawár bitán godhá cha basay jamp o jólán mani pád drahetant Man méshárá gosht kammok kenz ke tachk bán Nádráh án óshtát nakanán Godhá méshá chestá darráént ‘Taw ham ganók ay Edá wapsagi jágah koj ent ’ Man dast bastant bale é shummay delá rahm nashot Godhá man gosht jágah diay beday nadiay man watá dawr dián… o man watárá sheleng kot o dawr dát o mésh maná janagá lagget Bééén…bééén mááán…mááán ’ Boz shoru but gréwagá Ostád Emám Bakshá wári o azábié áyáni saláh o benáh kot o wasshán kotant
Man cha pirén gorándhéá jost kot ‘Taw ché goshay kay mayárig ent ’ Gorándhá boz o méshay némagá gón zahrnáki cháret o darráént Mani hayálá é doén chapurt ant o doén mayárig ant becháresh ni pashal ant Adhay kadi saparay dargatá medhag o delranji bitag Sapar anchén chizzé ke zahrénán wasshán kant bale é shumm medhetagant Bon béagli ent ’ Padá gorándhá bechkandáná gón man gosht ‘Chónáyá wájah Nágomán…’
Ya tai nám gorándhá chetawr zánt
Man nazánán man wat hayrán atán ke gorándhá mani nám chetawr zánt Hayr áiá gosht ‘Mosáper wadh wadhén hast Lahté harábén mosáper ant ke édegarán ham janjál kanant chó ke é náshar ant ’ Áiá boz o méshay némagá dast shahár dát ke pirén gorándhay gappán pa delgósh gósh dáragá atant Gorándh goshagá at ‘Lahté sharrén mosáper ant ke áyáni hamráhiá del sér nakant o lahté anchén azábén garibén mosáper ant ke kassi kárá kár nadárant o bétawári sapar kanant Goshay gón naant ’
‘Haw ’ man gosht o gorándhay némagá cháret ke á wati gappán barjáh bedárit parchá ke maná gorándhay dorrén dánk wassh bitant Gorándhá kukkár kot o gosht ‘Ennán ’ Man hayrán bitán ke áiá parchá chó kukkár kot o ennán gosht ke hamé wahdá gorándhá trondén dhakkaré mani péshánigá jat… o man cha basá jahlád bitán
Ya tará koshty wa Taw zánán ché kot Sajjád hayrán at
Man hecch nakot Áiá wassará maná dhakkaré jat Man chamm pach kotant Basá Syáhaluá dáshtagat o berekkáni janagay sawabá mani péshánigá gón ásenéá dhikkar wártagat o mani wasshén wáb chamedá ásar but Man wati gapp halás kot o bechkandáná Sajjáday némagá cháret
Pokkooo Sajjádá drájén pokkoé kasshet Adhay Badgomán Taw godhumbé ay Inchok drógay bandag
Drógé naat… wábé at
Wáb wa dróg ant bimán
Baré baré wáb rást ham bant Man dalwatáni medhagay wáb ditagat Esh ent marchi medhetant man passaw dát Sajjádá hecch nagosht o kandet
Bas kammoké shotagat ke Sajjádá kukkár kot Á Syáhaluay hóthal ent Sajjádá gón hóthalay gendagá galé chet Shodá zánán zór per dátagat
Basá hóthalay dapá dásht Mardom ér atkant o hóthalá shotant Naganay warágá rand man pád atk o péshápéá shotán Wahdé wátarr bitán dán gendán ke mardom basá sawár ant bale ják o jallal ent Man basá potertán Sajjád nazziká óshtátagat Man jost kot Che gappé
Sajjádá passaw dát Do mardom sittháni sará medhetag
Man medhókén mardománi némagá cháret Yakké Changéz at o yakké Delbód Do sál at ke doén dhegáréay banday sará adhetagatant o har róch péshi páshiá Torbatá rahádag atant
Changéz goshagá at É jágah manig ent Tará zánán baragi ent bogosh
Delbódá gón hayránén chammán Changéz cháret o kukkár kot Sitth manig ent taw zóránsari kanay dege gappé
Changézá dap pach kasshet Chetawr taig ent Tai hósh ni pahká gár ent É sitth man pésará geptag
Delbódá ham dap pésar kot Hósh mani na tai gár ent Sebdáná ke man sawár bitán é jágahá kass naneshtagat Man hamedá neshtán Ni taw drekkay o káay ke jágah manig ent
Adhay bémennat Changézá kukkár kot Sebdáná ke basá dásht o taw sawár bitay é wahdi man péshápéá ér atkán Man anchó ke atkán bas rahádag but Pameshká man darwázagay dapá óshtátán Man tará dit ke taw mani sitthay sará neshtagay bale man hecch nagosht ke Syáhaluay hóthal nazzik ent Kammoké óshtagá maná hecch nabit
Haw adhay É jágahá pésará Changéz neshtagat dege yakkéá ham Changézay gapp gept gón
Man démá kenzetán o gón Delbódá gosht Adhay Delbód Parwá nést Taw kammé bósht yá borzá byá mani kerrá Belly Changéz nendit Shomá mamedhet brát bet É choshén gappé naent
Man parchá bóshtán Delbód bránz gept Parchá borawán chattá mésháni tahá benendán Man chell kaldár bádhaw dátag
Man pad kenzetán
Taw agan chell kaldár dátag man ham hoshká sawár nabitagán Changézá jabazzah kot
Taw wazzánay wati chellén kaldárán é jágahá man nendán Delbódá adhi kotagat
Nenday benend… jágah tai bon ent Changézá gosht o sitthay sará nendagá lagget Delbódá á télánk dát
Adhay sitth zánán tai petayg ent Changézá chamm dar áortant
Godhá zánán tai petayg ent Delbódá bér dát
Báz pet pet makan Sellén zobáná lagám day Changéz cha zahrá péch o táb waragá at
Delbód hezhm gept o Changézárá shahmáté gózhbonáy gwar dát
Taw… taw maná jat Tai mátá man… Changézá máti záhé dát
Delbódá áiárá dege sóchákén shahmáté dapá jat Changézá goshádiá lánká bastagén watás kasshet o Delbóday delbandá do tir pad mán pad dág dát
Bezir sitthá kinná kan… bégayrat
Cha Delbóday delbandá hónán pinzhár bast o Changézay dap o dém o poccháni sará retkant Gón tiráni laggagá Delbódá peryáté jat o boná kapt Gón watásay ás baragá basay mardomán ham kukkár o wáhi bená kot o pa dar áyagá yakké domigá télánk dayán bitant
Changézay zahr angat ér nayatkagatant Áiá pa saymi tiray janagá Delbóday némagá watás tachk kot bale hamé sahtá cha poshtá kelindhar Piralá Changézay dast gept o táb dát Watásá ás bort o é randi Changézá chihánthé jat Tir áiay gotthá mán atkagat Watás charáiay dastá kapt o á wat chó goddhetagén drachká Delbóday sará kapt
Mardománi shór o shár géshter bitant Haryakké pa dar áyagá domigá télánk dián at
Bale Sajjád konth at o óshtátagat Do mardom áiay démá bé mawtá mortagat o áyáni jón gón zagrén hónán kaptagatant Sajjád anchó molur at goshay end ná endá grét
Godhsará dráhén mardom ér atkagatant bale Sajjád angat mekk at Man á dastá gept o cha basá ér kot
Man panch sálay drándhéhiá pad métagá wátarr kotagat Á wahdá ke man métag yalah dát á wahdá ham jang at Á wahdá ham mardom chest kanag bayagá atant Har róch jangal o patth o maydánán Balóch baccháni shirtetagén lásh dast kapagá atant Harkas torsay ámách at Harkas deltrakk at ke é dam na á dam nun mani bári ent Zendagi sakk grán at Shapá kassá wati gesá bápén nepádáni talá wapt nakot Métagá anchó ke laythéá shahm kot sajjahén mardén dém pa machkadag o kawr o janglán tatk o chér butant Esháni tahá géshter warná atant O man métag yalah dát o drándhéh bután
Darmolká man ázátén chagerdéá neshtagatán Na kaséá may lógán dawr kot o sajjahén kondh patthetant na janglán lásh dast kapt Kassi delá torsé néstat Harkasi zend wassh o wasshál at Bale may Balóchestáná ás hamá wadhá rók at anga géshter jambur butagat
Róché hálé atk Baré cha wánagjáhéá nódarbaréay gár o bégwáh kanagay hál at o baré cha espétálá dáktaréay Wánendah o nawánendah pirén o warná syási galéay básk yá gayrsyási mardom har róch hálé atk pawj pelán métagá mán retkag cha pelán bázárá do warná barag butag mazanén shahray ráhay kashá láshé dast kaptag Métagáni métag pawjá mán dashtagant Hayát jánay rangén sálónkén warná keshk o chárráháni sará koshag o dawr dayag bayágá ant O darmolká mani zend asarmand bayagá naat Pameshká man hejbar é andázah jat nakot ke é chónén gránén sáhat ant Zendagi chón azáb bit agan pawj lógá dawr bekant o kondh kondhá patthán bebit Mardomán chest bekant o gár o bégwáh bekant
Bégwáh kotagén mardoméay mát o pet kojám dard o dóráni démpán bant É baláhén gránén dard ke bégwáhén mardománi lógay mardomesh saggant maná é dardáni hecch andázah néstat Lahté mazanjagarén pet wati bacchay gár bayag o padá láshay dast kapagá rand ham démá jonzán kant bale mát wati chokkay wátarr bayagay ométá cha bázén wadárá yá wa ganók bant yá é dardá sagget nakanant o merant
Nun ke man wátarr kotagat o molká atán nun zánagá atán ke é chónén gránén dardé Man nun zánt ke kaséay bégwáh bayagá pad lógay mardom kojám hálá bant Áyani chammáni wáb ham bégwáh bit o delay karár ham
Man ke wátarr kotagat nun man dist ke métagay chárén némagán lashkarián bonjol jódh kotag Eskól mardománi lóg masit hecch jágah pasht nakaptag Har jágah pawjián chawki bastag o neshtagatant Harkas torsá gár at Hamé torsá hamok mardomá watárá cha wati brát syád o azizán dur dashtagat
Man ke wátarr kotagat man dist ke métagay doén kabrestán master butagant kabr géshter ant Bárén chont sálónkén sar hamé kabrestáná nun pa émeni wáb at o angat bárén chont zeminzádagén sará kabr ham nasibá nabutag Kabráni sará jatagén bayrak ham gár atant
Bale man sakk gal atán ke man panch sálá pad molká atkagán Mani pád cha galá zeminá ér nabutant Gón mani áyagá goshay golzeminay pád ham galá chest atant o ázmáná ham watárá pa dábé mán póshetagat
Yakk róché hawr but Tramp ke golzeminay delbandá kaptant mani chárén átrápán hákay washbu shenget O man dist ke molkay hamé yakkén chizz matth nabutag é washbu nun gwashy angat géshter meskátár at
Cha hawrá pad man drekk bután o shotán ke shépáni ápán sayl kanán Chárán gwast chó granchéá botk Hawrá pad sanjá jat Shépá áp áort Sarjamén bázár shépay ápáni cháragá dar atk É hawr o sanj é kawr o nókáp é mardománi mocchi gapp o kandagáni tawár ke wasshén zémaréay wadhá tálán at mani delá táhir dayagá atant Hawray domi róchá kasé dém pa kóhá pekneká shot o kasé komb o garáni ápá jánay shódagá… hamok damán sakk wassh at
Molká jang wa hamá paymá barjáh at bale hawrá ke gwart métagay mardom cha torsá kammé perámósh butant Hawrá métag brahdárter kotagat Hamé ger o chillán goláésh atán o hecch samá nabut ke kadi wáb kaptán
Baláhén tawáré but o man jáh serretán Purah baláhén grandéay tawár at Gendán mátá tálé gón o lógay rétkagén ápán sholonchagá ent Mátá gwasht Bwaps É tawár nun zendagiay bahr ant
Shap tahár at Bambáni tawár gésh bayan at o dur durá kochekkáni chángagay tawár ham pédák at
Shirgwárén máhá cha kóhay kandhagá wati jadhakkókén dém dará kot o bechkandáná golzeminá cháragá lagget Shirchakén máhekán har némagá sheng but Syáh o tahárén chágerdá bráhé zort Jambaray shaytánén potthahé mizzán mizzáná kenzán but o shot o máhay rozhnáén démy andém kot Har némagá taháriá mán shánt Máhá é gapp wassh nabut o goshádiá cha potthahay poshtá sarokky kot
Máh o potthahay é delsáchén layb dán sahtoké barjáh mant bale zittán potthah saléwalé but o ázmánay práhián gár but Máhá sártén ginné kasshet
Sirkagay sará neshtagén Mahmjáná ham sártén ginné kasshet Áiay wadáráni gránén sáhat halás bitant Hurparén Nurján loddháná pédág at
Mahmjáná ke á dit tacháná démáy shot o ambázy kot Doén yakké domigay ambázán bé trekk o tawár óshtátant Doénáni del drikk drikká atant Á pa anchén káréá sar geptagatant ke charáiay hayálá ham deláni drikkag téz bant
Áyán charé mehrdozhmenén dhéhá dir rawagay paysalah kotagat Doénán zánt ke edá áyáni wáhagáni dotákuén kesháray sabzag drógé Áyáni mehráy ráz daningah páshk nabitagat bale páshk bayagay tors harwahdá hastat Mahmján o Nurjáná sharr zánt ke é rázay páshk bayag áyáni margay jár bit Belly áyán gonáhé nakotagat mehr o dósti kotagat bale é mehr ke áyán kotagat eshiay drostén bázár dozhmen at chiá ke Nurján Zegrié at o Mahmján Nomázié Nurján sérén kawdá o zemindáréay jenekk at o Mahmján kawdáay dhegáráni sará kár kánókén bazgaréay bachakk
Áyáni nyámá din zát o zoryát o zarray kóhén diwál mekk atant bale áyán é dráhén diwál próshtant o eshkay kuchagá ér kaptant o hamé chizz mahlukay tabá naat Mardománi nezzá é mazanén gonáhé at cha dini o kawmi dód o rabédagán sartábi at o Mahmján o Nurjáná sharr yád at ke shash sál pésar do hamé wadhén mehray shaydáyáni mardomán áyáná gón taparán dhakki kot o kosht
Ni Nurján o Mahmjánay démá do ráh atant cha wati mehrá dazbardár bayag yá charé halká dar áyag Mazanén chár o biccháréá rand áyáni ámiday sang wati mehray némagá jahl but o áyán dar áyag o dege némagé rawagay paysalah kot
Mahmjáná Nurjánay mahdróshomén gónápay némagá cháret o padá máhay némagá chamm shánk dátant ke dém pa wati menzelá jonzán at o Nurjánay chamm kammé dir shirchakén máhekániá micchalén kahiráni némagá sakk atant ke wati górwandhén thálesh jahl jatag o óshtátagatant
Doén bé trekk o tawár wadh wadhén hayálán sar o chér atant ke anágahá thithién morgéay tawárá paddrahéntant
Mahmjáná gosht Nurján Ni borén… Ni borén ke márá róchay thekk kanagá pésar charé ábandá dar áyagi ent
Doén rah geptant Áyán daningah chár panch gám jatagat ke tiráni tawárá bétawárén chágerd jaksént o Mahmján o Nurján sar léthet o kaptant
Damánokéá rand cha kaléréay poshtá mardomé dar atk o hónán micchalén Mahmján o Nurjánay kerrá atk o óshtát Topangy angat dastá at
Doén thappig nazzik pa nazzik kaptag o nakkok janagá atant Mahmjánay baddhay kallig trakketagat o retkagén áp gón áyáni zagrén hónán hawár atant Topangién mardakár óshtátagat o áyán cháragá at Sahkandanén Nurjánay chamm óshtátagén marday sará kaptant
Abbá á á… charáiay hóná golgolén dapá abbáay labz hónán micchaláná dar atk o óshtátagén mardy paddrahént Pa hónigén petéá é yakk sahkandanén jenekkéay dapá dar atkagén hamá labz at ke áiay tahá hazár dard o armán hazár gelag o jost mán at
Mardá wati chamm nazz kotant bale abbáay padgwánk áiay kóhén delay talárén diwálán zhámbalénagá at Áiá wati chamm pach kotant o zeminay sará kaptagén Mahmján o Nurjánay némagá cháret Mehray doén shaydá wat mán wat goláesh dege donyáéay sapará dege menzeléay shóházá dar atkagatant
Kammé óshtagá rand mardá dastay topang baddhá kot o poshty mán dát Dir thithién morgéay tawár pédág at o ázmáná éokén máh gón moluri dem pa wati menzelá kenzán at
Á wati shahrá éok at Téwagén shahrá dege kass nést at Áiá éoki wassh butagat É shahrá dege kass ábád naat áiá abayd Shahray jalwah o nedárag anchó delkassh at ke mortagén del bód kant Har némagá shirkenén ápay kawr o ju tachagá atant Bág o bágichah sabz o ábád atant Har tahray morg dalwat o jánwar é shahrá hast at Abramay delkasshén nedáragay hamráhiá mósomay hesábá é shahray badal nést at Harróch shahray yakk na yakk kondhéá jambar sáhél atant o hawr gwáragá at Harkojám sharri o zébái ke yakk shahréay wástá allami ent á chizz é shahrá hast at Á é shahray yakkén wáhond at Áiárá éokiá hechbar bétáhir nakotagat o á wati éokiá sakk shát o gal at
Yakk róché áiá hayál kot ke cha hoshkén nendagá náay gaddhag kanag gehter ent Chizzé na chizzé kanagi ent Godhá ché kanagi ent Áiá chort jat ke anchén káré kanagi ent o anchén chizzé maná sázagi ent ke mani shahrá angat nést ent Bale mani shahrá wa har chizz hast Kojám chizz ent ke pasht kaptag
Yakk baré padá hamé sawadhagá but Bázén pegr o jedhagán o shahray gard o saylá pad áiá máret ke mani shahrá wa har chizz hast ent bale agan yakk chizzéay kammi ent á bot ent Bezán áiay shahrá bot nést at o dege harché hast at Áiá paysalah kot ke man jwánén borz o boland o mazanshánén boté thahénán Áiá shahray zebáterén o sabzazárén o bosterén tholléá mazanén drachkéay kashá ke dege hecch nést at shot o mazanén sengé ér kot o botay tráshagy bená kot
Máh o sál gwastant o á gón hamé sengén botay addh kanagá moshkul at Yakk róché áiá máret ke bot tayár ent É borz o bolandén báraband o shépagpónzén washrang o dhawldárén jenekki boté at ke tayár at
É botárá baniádami anchén rangé jaty ke chó ensáná but o kassá ham pajjáh nayáort ke é asli ensáné yá boté Eshiay gwar chó pollá sraptagatant o pádáni shamá goshaygá bénag petthagá at Eshiay lontháni sará anchén bechkandé sahrá bayagá at ke cha téwagén shahrá zébáter at Eshiay chammáni tahá goshay ométéay donyáéá wati bándátay rozhnáén saparé bendát kotagat
Áiá bot cháret ta wat hayrán o habakkah but ke é chéé ke man sharr kot Áiá bésah nést at ke é rangén dhawldárén chizzé jódh bit Áiá jédhet ke é dhawldárén bot ke edá éok bebit jalwah nadant Eshiay kashá dege yakk boté thahénán ke belly do bant Áiá dege hamé kadday sengé áwort o dege botéay tráshag bená kot Máh o sál gwastant o é bot ham tayár but Doén bot yakké domiá sakk nazzikk atant Domi bot ke tayár but ta é mardéni boté at
É botáni jódh kanagá pad á sakk gal o wassh but ke nun mani shahr dhawldárter ent Hamá chizzay kammi ke butag nun sarjam ent
Yakk baré padá á wati shahray sayl o nedáragá dar atk Shahr sakk mazan at o dér gwastagat ke á gón é botáni tráshagá dazgatth butagat Áiá shahray sarjamén saylá yakk haptagé lagget Haptagéá pad wátarr hamá jáhá atk ke ódá áiá bot sharr kotagatant ta hayrán o habakkah but… seng o syáh but… doén bot edá naant…
Yakk baré padá téwagén shahry gólet ta é botáni hecch jágah sój nést at Á jédhagá at ke é shahray chárén kondh band ant shahrá áiay hogmá abayd na kasé potert kant o na ke kasé dar atk kant Gón hamé jédhag o wazwásán áiárá maróchi awali bará kóchandhagá gept o á bágay sártén sáhegéá wáb kapt Cha wábá ke bosty kot áiay nezzá mazanén sáhaté gwastagat Chammy pach kotant ta syáh o tahárén zendánéá bandig ent Á jédhagá at ke ché bayagá ent Mani hasti o donyá é rangá badal bayán ent É chónén esráréá maná geptag
Damánéá pad zendánay yakk darwázagéay pach bayagay tawár but Zamziláni zhelikk zhelikk at Kasánén rozhnáié thembán at Do kas áiay némagá pédák at ke cha durá áyáni dém gendag nabutant Nazzikká ke sar butant ta téwagén zendán rozhná but Áiá é ke distant hoshk o hayrán but Chéá ke é hamáiay jódh kotagén doén bot atant ke áiá gón wati jenday dastán jódh kotagatant
Nun áiá yát atk ke man é bot hamá drachkay kashá jódh kotagatant ke é drachkay sárti o wazhbu harchéá belaggit áiay tahá zend agl o dánesh wadi bit Bale nun… Báz wahd gwastag o layb cha áiay dastá shotagat o é shahray wáhond hamé bot butagatant ke wati jódh kanókay námá hákemi kanagá atant Har charend o parend sahdáresh wati tábeh jódh kotagat o aslén wáhond yakk tahárén zendánéá band at o cha pashómániá bashbash waragá at
Karginá neshatgay másh o batth démá ant gezg cha chollay eshkerán kasshetag ródokay rógenán trekkénán gón karginay kambán hawárén trampáni tawárá hamtawár ent
Hamé sahtá baláhén grandé tawár kant o gerókay trondén shahmá eshkershahmén karginay pézhgáh rozhná bit
Pasáni banjáhá mardomé geróká geptag rók ent
Kollén nedárag támór bant Hecchi maym nayayt Bass ditt o ádhahór ent
Dán kóg kaptagant másh rézetagant
Bass grand o gerók ent o pasáni banjáh gón mardomán bon gerán ant
Do máhay mosáperiá rand man wati métagá sar bitán Shapay némay wahd at Bázáray mardom wáb atant Máhekánén shap sard at Zyádahén gwahrá dráh bétawár kotagatant béke korósán ke báng dayagá atant
Bázáray bingán mani o mani doén oshteráni pádbramsh eshkotant hab habá chángagá laggetant bale padá áhán jáh áort ke é may bázáray Gamáni ent cha sárbániá wátarr bitag Kochekkán chángag band kot
Man wati lógá sar bitán Chokk o mokk wáb atant Man lógay démá oshteráni jókénagá laggetán Gón mani bázén hussh husshán Mahnáz ágah but Karginay shengerrén gezdapigá tawár kot Mahnáz gesay dapá óshtátagat Áiá narm narmá jost kot Gamáni Taw ay
Mahnázay wasshén tawár é shapay némá maná sakk dóst but Do máh at ke man áiay shahdén tawár naeshkotagat
Haw Mahnáz man án
Man oshteráni bár bótkant Oshter banjáháni sará bastant o dém lógay némagá tarrént Man dist ke Mahnáz mani poshtá óshtátag Áiay dastán ródé áp at
Man lóthet ke Mahnázá jódhi bekanán Minolay jostá bekanán bale Mahnázá pésará gosht Gamáni Taw dér kotag é randi Taw jódh o wassh bitagay
Mahnázay hamé jostá man dist ke máhay nograhén rozhná áhiay chammáni ars trepagá atant Á gréwagá at
Mahnáz… Man róday áp boná ér kotant o á goláésh kot Mahnáz… Hayr ent Taw chiá gréwagá ay Man paréshán bitán
Maná wassh nabitag Dege pará chó dér makan Áiay sar angat mani kópagay sará at Man hecch nagosht o áiay sará samáragá laggetán Man báz randá erádah kotagat ke sárbániá yalah bedayán o Mahnázay démá bebán bale yalah dát nakot Mani rózig at
Borén lógá Mahnáz Edá gwahr ent Man áiay dastá gept o dém pa lógá rah geptén
Mocch bitagén móráni sará anágahá garmén áp retk Bázén móré mort o bázéné tost Yakk móréá watá wárié sengéay poshtá chér dát
Dege yakk móré lang janáná hamé sengay kerrá raset Chammy sengay poshtá thappetagén mórá kaptant
Man goshtag taw mortagay bale tará pa tachagá áprin bát
Natachay dege ché kanay É baláhén o zálemén baniádam gón má kojá dárag bant padá taw kojá záná jang dátag
Man wa nóki pédák án Drost ke tatkagant man kojám zahmá jat kanán
Bale má baniádamy che kár haráb kotag ke márá trahagá naylit
Haw bale éshán ke pa watá nabit pa má kojá bit Yakk degerá ke koshant márá kojá pasht géjant
Damánokéay bétawáriá pad langén mórá darráént
Á madagá bechár chón jatk ent Má agan sheng o sháng mabiténén esháni shám atén
Áiá wati sapar jat o atk lógá sar but Sohbigén at ke shotagat ni bégáh at o áiá hecch nawártagat
Ódá pa waragá béde ápá dege hecch nést at Asalá á choshén jáh o jáwaré naat ke mardom waragi bebit Ódá mardom waragay hecch soddá naat
Áiay mátá paráiá warag ér kotagat Wahdé áiá dam bálá kot godhá mátá tawár kot Mani chokk Háni Byá é lógá waragán garm kanán sobáreg kan ke taw shodig ay
Ennán ammán Man shodig naán Ni róch ham shotag Anni nawarán ke waragay wahd haráb bit Áiá passaw dát o wati sary lógay démá érén sarjáhá tekah dát
Mani chokk Tai chamm parchá chó sohr tarretagant Taw hamé ke wati wánagjáhá diwáná raway o káay tai chamm chó gogguay chammán gwát gerant Mátá gón delwáragi gosht
Máti Wánagjáhá may sar sajjahén róchá jahl ent o má nebeshtah kanén pameshká may chamm sohr tarrant Chokká pa washtabi passaw dát Padá josty kot É Sammi koj ent Maná ché grádit o dant
May hamsáheg Golnesáay jenekk sohbi nám dokkánay geptagy o rawánká shotag Mát bárén kayá hál dátag bipiá geptag tostag o kaptag Kassá nagoshtag ke rakkit Sammi man dém dát ke háláy begipt Mátá gón bazzagén gálewáréá passaw dát
Hán Mási Golnesá ham sharrén rittacharzé Rawánkay rawagá zánán ché bit Harkasi hakk ent ke ráji rawánkán gón bebit Marchi á ent bándá má én Chokká wati pád prencháná gosht
Man o Golnesá garib én o gón má choshén kár nabit márá torsit Mátá chamm dhanná shánk dátant o gosht
Máti Shomay torsé naent wassará shomárá torsit Haw Shomá mayárig naet shomárá torsit ke shomay del nezór ent bale chokkán wa bellet ke wati hakkay… Áiá gapp anagat dapá at
Taw atkagay Godhá mási Golnesáay jenekk
Wahdé hankénay hamá kóh o borzagáni naksh o negár sabáháni meskén samin némsabz o jambarién ázmán shapáni lahm lahmá kasshókén kawsh delá hazár armán o ométáni jaháné singárit hamódá hamá tahl o kocchalén yátán ke kapán godhá chárén némagán delpróshiay jambar mán shánant
Mátén golzeminay bu o bos kawr o chammagáni tachókén áp drachkáni wasshén sáheg o tákáni zébái maná hamáyáni yátán perrénant ke man áyáni chárag o didárá talwasagá án Anchó gomán bit é nedárag o yátán mani ruh taháragáni mayár kotag Man anchén béwasén morgé án ke bimnákén dhabbéá band kanag butag…ke á wahdé wati hamráhán ázmánay démá bálá gendit godhá wati béwasiay sará bazhn wárt
É ranj o gamáni panjagá ke mani ahd bastag é wasshi o shádeháni zebahri naent balkén mani é gamay sawab mani ruhay tahá neshtagén hamá jazbag ent ke maná wábay sáchagay hély dátag É jazbag mani hamok jazbagay bonzeh ent ke áiá maná chó zerá johl o sháhegán kotag yakk anchén zeré ke á syáhén moján geptag Ódá nayke daré gendag bit o nayke wasshén nedáragé
É mani domi zend at parchá ke ensán hamok sál yakk nókén zendé pa wat shóházit Agan áiay zend badal mabit godhá áiay zend yakk ketábéay anchén tákéay wadhá bit ke ódá zébái wasshi gam nedárag hecch gendag nabit éoká yakk gimortagén ruhé ke na sorag zánt o nayke jazbagáni márag
É hamá sálay gapp ent ke mósom bahárgáh at Bágáni tahá zébáén polláni washbu tálán at o sabz sabzén hodákáhán gón sambahéntagén zemin ke anchó gomán bayagá at goshay zemin wati chér o andarén rázán ázmánay démá páshk kanagá ent É nedáragáni hámóshi anché hámóshié ke mardomá wábáni dege jahánéá bárt o sar kant Hamá jahán ke ódá ensánay ruh ham chó gárén morgéá bit o rawt darchkéay sará nendit wati gwastá yát kant
Hamá mósom ke mardom wati delay chammán gón donyáyá chárag lóthit hamá zéd ke mardomá chárén némagay rázáni kolohá dant o yakk anchén máreshté bakshit ke é máresht o zéd hardo áiay zenday mánáyá badal kanant o áiá dege jáhé sar kanant ke ódá polláni gwádhag srapant sabáhay nód lahm lahmá shanzant
Morg o shátoláni mestág ke delá hamdeláni áyagay ehwálá dayant Gwastay yát chó drachkáni sáhegá gwazant o mardomá anchén chágerdéá télánk dayant ke ódá mardom wati chammán ádénké kant o áyáni démá óshtit
Gádhiay wadárá áiay chamm band nabitant o goshty Máti Gádhi kadi kayt
Chokkay sar mátay kóndhá at gréty Sáhay badal Damánoké ópár kassh Jangián gádhiay áragá shotag
Jangiáná bogosh dér makan
Gwandhuá chamm band kotant Gréwag o peryátán hamsáhegén Dorri tachán tacháná atk o disty Shayhak hónén ent sary mátay kóndhá ent o chammy band ant
Peryáty kot Ché bitagy
Dhanná laybá bitag bémátán tir jatag mátá cha delay sóká passaw dát
Abbodhay bábi Tiry kojá wártagant
Mátay chappén bagalá masterén chokk neshtagat darráénty Charrahiay tiré bitag bale shogr ent ke cha dirá laggetagy paméshká mazanén thappy per nést bale delbandá beger dán péshánigá shórawán geptag
Shayhaká chamm pach kotant Máti Gádhi atk Maná dáktará nabaret
Abbá Delá bedár gádhi pédág ent
Kasánokén Shayhak Ján mártósag at hiskárety Ammán Jangiáná bogosh dér makan mani thapp sochagá ant
Shayhakay gohár paráiay dardáni árám kanagá Alláhay kalámá wánagá at Chizzé tákay wánagá pad nazzikká atk o áiay démá chuppy kot
Shayhaká grét Maná gwát makan sagget nakanán
Ennán lálá Man suraté want begenday zitt cha dardán árám bebay
Gón shakkién chammé goshty Záná maná dáktará nabaret
Walok Boraw hálé beger ke parchá Jangián inchok dér kanagá ent mátá kashá neshtagén chokk parmát
Walok gón arsigén chamm o dardigén delé tachán tacháná shot Chizzé gámá pad disty Jangiáná bejliay kambahé geptag o dáshtag o gréwagá ent porsety Hayr ent Borén mazandaggá gádhié chárén ke lálá sakk béwár ent
Jangiáná brát goláésh kot o goshty Darwázagay dapá bechár dozz o dhong angat neshtagant Maná hecch wadhá rawagay ráh dayagá naant
Walok dém pa hamá darwázagá shot bale hamé damáná shash kassá mán tarrént Ay chóthsar Wati lógá boraw
Gréty Shomá mani brát jatag Man cha shomá hecch nalóthán Maná bass bellet ke dhanná rawán o gádhié chárán
Taw záná sarpad nabay Agan taw zyádahén habar kot é topangáni tirán tai dapá chandhén
Yakkéá sitirié áiay sará dásht o gosht Boraw selgat Sholokk ke halás bit wati brátá dáktará bar Bellé anni
Dáná wahdá áiay jend bébaláh…
Drostán wati topang áiay némagá tachk kotant bale Jangián hamé damáná atk o sar but o brátay démá óshtát Majanet má rawén
Jangiáná á kasshánróp kot Padá har doén brát gón nákámén delé gréwáná lógá atkant Mátá chó morgá parparroki janókén Shayhak baddhá kot o pád atk Jangián Taw gádhi kojá óshtáréntag
Shayhaká gón proshtagén gálwáré gosht Ammán Maná árám árámá bar Thapp kodant
Mátá áiay dast chokket o gosht Abbá Alláh bádsháhé Jangiáná gádhi ham áortag bass anni rawén
Gohárá ham goshád goshádá Korán ér kot ke ni má dáktará rawén bale Jangián mátay chammán cháragá at o gréwagi at
Mátá gón drahókén lonthé gosht Jangián Delá dawr maday Hodá bádsháhé
Jangián pádán démá nabort Goshádiá Shayhakay sary chokket Ammán Rawagay ráh nést
Padá Jangiáná grét Dhongán goshtag ‘dánke sholokk halás nabit kass cha damká dhann dar atk nakant ’
É randi Shayhaká gón némsáhén jáné gosht Ammán Man sagget nakanán
Mát ganókián gept ópárá jwáb dát chokky delay poshtá dásht o tachká damkay darwázagay némagá shot
Shomá záná sarpad nabet Má yakk baré goshtag dánke sholokk halás nabit kass dhanná shot nakant
Mátá grét Márá bellet é mani sohray chudhig ent bezirety Man pa sakkiay wahdán wati gotthá bastag bale ni ched o masterén sakki maná nagipt
Yakkéá thahké jat o hamé chudhig kissagá kot o goshty Bale may habará begeret o lógá borawet
Bécháragén mát sarigay ham hóshá naat gréwagá at Man shomárá wati gór o kapanay chudhig ham dát ni wa márá bellet
Ay makkár o drógbandén zálaku Agan taw zukkag kot shomárá drostán ragbár kanén
Bésób bitant o dém pa lógá wátarresh kot Mátá Shayhak lógay lápá wápént o sar wati kóndhá kot
Sahtokéá rand Shayhaká chamm pach kotant bale é randi hecchy nagosht Arsy anárkán shalán bitant o bass
Adáréá pad ráh pach bitant Jangiáná tachán tacháná cha mazandaggá gádhié gept o áort
Mátá goshád goshádá Shayhak baddhá kot o gosht Shayhak Delá bedár Hodá hayr kant Gádhi ham atkag ni má damánokéá pad dáktaray gwará sar bén tai thappán darmán kant
Ni Shayhakay cha shalókén arsán tarr bitagén anárk hoshk tarretagatant bale chammy angat pach atant Goshay záná gón mátá gappá at Máti Maná dáktará mabaret ke thapp sakk dardá ant
Sáchánén sabáhé at Wasshén kawshé kasshagá at Man lógá neshtag o hayál kanagá atán ke mósom wassh ent marchi rawán dém pa sayl o sawádéá Hamé wahdá gwandhué tacháná atk o maná hály dát ke tará Lál Bakshay dokkáná lóthagá ant Man delá gosht peknekay bu ent
Kammokéá rand wahdé man Lál Baksh Ázátay darmánjáhá sar bitán dán haw thóli sádhi at May peknekay thóliay hapt mokimi básk atant Lál Baksh Ázát Golám Supi Nezar Máshthar Sakidád Mahmad Jagar Máshthar Háled o Mollá Morád Baré baré ke man cha shahrá lógá atkán godhá man ham gón atán
Byá adhay Taw cha lógá dar nayáay Goshay haykáni sará ay Gón mani gendagá Máshthar Háledá dap pallagósht Mani passawá pésh Máshthar Sakidádá gosht Haykáni sará naent nekénkay sará ent
Drostán kukkár dát Wahdé kandag o krishtagán tam kot godhá Mollá Morádá jambaráni némagá eshárah kot o patwá dát Pekneki mósomé
Dér nagwast má parpathán doposhtag but o borzád bitén Marchi peknek Mollá Morádá dátagat o áiay parmáeshá nókén jáhéá shotén Peknekay é nókén jágah machkedagé at ke kawréay kanekká at Domi némagá práhén getáné at Kawr machkedag o getánay góricháni némagá kóh at Jágahay zéd wassh at
Jambar sará atant pameshká gón peknekay jágahá sar bayagá harkas káréá gédh but Lál Bakshá shircháhé per kot Sakidádá taparé baddhá kot o dáray chenagá kawrá ér kapt Supi Nezar wati thuthuá sar o poth but ke rawán morgay shekárá Mahmad Jagar poránigay ártay tarr kanagá lagget Máshthar Háled pa poránigay pachagá pogonzay shóházá gédh pa gédh but Golám ke may kanwari at góshtán poll pollá borragá lagget Mollá Morádá mósomay chárag kot o cha lánká bótalé kasshet
Mani wandhá salád tronsagay kár kapt bale angat pa saládá wahd hast at Man sawás pádá kotant ke rawán kash o gwará saylé kanán o nókén jágahá chárán
Máshthar Háledá maná rawagá dist Kukkáry kot Ódá ke kár ent márá che kár ent
Dozzay del jant pameshká cha man pésar Mollá Morádá chakk jat o gosht Bachakk balkén taw mani góshán janagá ay
Háled nagég but Goshty Ennán Mollá Tará nagoshán bondhoká goshán
Bondhoká harchi goshay bogosh bale bondhay námá nageray
Supiá porráporrén Mollá Moráday némagá cháret Drostán prisht kot kandag Mollá ke awali paygá yatteng kanagá at sharábán trojjet Kandagá wár nadát o sharáby cha pónzá dar atkant
Hamé kandag o kukkárán cháh jádhi but Lál Bakshá pálát o márá dayán kot Man kópé cháh wárt o kawrá borzád bitán
É kawr cha gazz pissh o pensén koner o jawrá porr at Man dán dérán kawrá tarretán Koner chet killadh gwatk o wárt Dán kammokéá kawray é chóth o pará chóthá tarragá rand kóhéay thollá sar kapt o neshtán Mósom sakk wassh at Kawshé botkagat ke dely mán ropt Chedá Gwahrag dán Kánig téwagén Negwar dará at Dán sharrén damáné man hamedá nesht o nedárag cháret Padá ér atkán o dém pa bonjolá rahádag bitán
Warag tayár at Man kárch dastá kot ke saládán tronsán Golámá gosht Á déri Molláyá addh kotant
Man gosht Taw Mollá maparmátén
Goshty Man naparmát Do paygá rand wat goshty -hoshkén nendagá náhay gaddhag kanag – o shoru but saládáni tronsagá
Warag jádhi atant bale Supi Nezar angat gár at Kammokéá rand Supi sholámag sholámagá atk Shekáry dast nakaptagat Mollá neshah at Démy gón Supiá kot Supi É báli kapót ant lógi kapót naant ke har wahdá del lóthit shekár kanay
Drostán kukkár dát o kandet chiá ke Supiay lógiay nám Kapót at Yakké shekáray dast nakapag domi kalág o kandag Supi koppet o nesht
Kammokéá rand Golámá jár jat byáet waragá bwaret Má drost neshtén Warag sakk wassh atant Mollá gotth o goláthá at Goshty Golám Taw janéné biténay man tará geptagat Choshén wasshén waragay grádag
Supiá bér geragay móh rast Darráénty Anchó begery Mollá Pa taw rawá ent Drostán kandet
Golámá gosht Supi Dege paré man waragán sóchák kanán
Supiá sócháki konnat at Wahdé wárty sajjahén róchá hekkety
Waragá rand pattái shoru but Mollá zabr at márá borty Wahdé má pattáiá dam bort godhá Mahmad Jagará Barkat Ball wáláay gégán geptant o márá kandént Wahdé Barkatay gapp halletant náeb o názománi baddhá kapt É róchi Mahmadá Máshthar Háled wár nadát ke náku Mussá o Mir Mahmad Aliay kessahán byárit
Jambar baz tarrán at Rózardá hawrá ér dát Má goshád goshádá sámán chetant o dém pa lógán rahádag bitén Dánke métagá rasetén hawrá márá alkápá missént
…………
Kamáshá ródaptar band kot korshiá tekah dát o chamm nazz kotant Har wahdá ke jambar mán shánant o mósom sáchán bit á darándhéhén kamásh wati warnáiay ródaptará pach kant o anchén róchéay sargwastá wánit ke hawr o jambari bitag o á gón wati métagay sangatán peknekéá shotag
Sherisshay bazén sáhegá górpátay sará neshtagén janén jédhagá ent
Sherisshay polláni wasshén bu mán gwátá átár ent Borzá sháhéay sará kolié neshtag o choli choli kanagá ent Cha durá thektheray thaypá Balóchi sawtéay tawár bázárá tálán ent Kochekké cha sherisshay sáhegá kammé passend káparay proshtagén menokkay boná waptag o lettheká sorénagá ent Bé kampánén lóg ant Lógáni myáná chérkeshké gwazit o dém pa bázáray némagá rawt
Nókbarótén warnáé chamé chér keshká gwazán o cha sherisshay sáhegá kammé hamá dém ent Janénay dém gón nókbarótén bachakká ent Bachakk sost sostá rawagá ent janén áiá anchó rók róká cháragá ent goshay áiay gámgéján hesáb kanagá ent
Á jédhagá ent ke mani zendagi chó hamé bachakkay sostén gámgéján ent ná zutt menzeléá sara bit o nay poshtá wátarr kant
Dóshi áiá ajabén wábé distagat Chónáhá áiá har wahdá wáb distagat ta áiay wáb némbondag butagatant hamé ke á wábáni ásará rasagi butagat ta á cha wábá godhetagat Dóshigén wáb paráiá yakk némagé takánsar kanókén wábé at o yakk némagé portáhir at Hamé wábay ásar at ke paráiá jédhagáni daré botkagaty Ched o pésh áiá ná jédhag zántagat o nay áiá pa jédhag o pegr kanagá moh rasetagat Áiay zendagi bass cha wati kalandhén báná bendát but o lógay péshgáhay chapp o chágerdá per tarráná dán padá kalandhén báná shap kapt
Á jédhágá at ke mardomay wáb parchá némbondag bant Mardomay wáhesht o tamáh parchá sarjam buagá pésar sáh dayant Mardom parchá wati wáhagán daste wat kall o kasárat kanant Mardom parchá wati rozhnáén zendagiá taháriáni kórchátá chagal dayant Zendagiay tahárén kórchátá kaptagén mardom parchá pa dar áyagá sar o pád najanant Mardom parchá pa degeray zendagiay télánk dayagá wati jenday lóth o wáheshtán zendah dargór kanant
Á jédhagá at ke man parchá zendag án
Pa watá yá pa degeray rócháni gwázénagá Á jédhagá at ke bézobánén mardom parchá zobán naródénant
Á jédhagá at ke mardom parchá gongén zobánáni andará chér tarretagén oppárán nazánant
Nókbarótén warná gesar kaptagat o áiay pádáni pad pasht kaptagatant bale áiay chamm angat hamá keshká sakk atant ke nókbarótén warnáay pádáni pad kaptagatant Koliá cha sherisshay sháhá bál kotagat o Bégam Jangiay lotthay sará neshtagat Kochekk cha káparay menokká pád atkagat o áiay nazziká atkagat o gón sherisshay bondhá wati baddhá gwarmósh dayagá at
Cha kanwariá hiránáni kothing kathángáni tawárá zánag buagá at ke róch némróch ent Angata áiay jédhagáni dar nabotkagat ke cha kanwariá pirén janénéay tawárá áiay jédhag némbondag kotant
Byá jene taw sohbigén ent sherisshay sáhegá méh jatagay wati mardá bebar pasillá ábdasté kanáén o byá ke kanwaray wahd ent
Áiá jédhet ke drégatén man nókbarótén warnáay randpadán boshoténán
Yakk kamáshéá modám wati hasá gón at o harjáh hamé hasáay komakká shotag o atkagat Man modám distagat ke kamáshá wati hasáay sará pahr bastagat ke maná hejbar kapagá naylit o mani komakká kant dán man jáhéá sar bebán
Yakk róché kamásh do mardomá bázáré tahá gón at o rawagá atant Kamásh sakk abétk o paréshán at Man cha kamáshá jost kot ke Taw paréshán ay o tai hasá koj ent
Kamáshá darráént Mani chokk mani piriay hasá polag but barag but o nun man zamánagay chamdár án
Agan máh kammo nazzikterá byayt godhá ché bit
Maysejay wánagá rand man passaw dát ke daryáay gwarm kammo master bant o billay áp Joddhiay ráhá band kant
Áiá kandag wálá jennoké dém dát man hecch nagosht Man zánt chizzé dém bedayán jawábá padá chizzé kayt o jenekk gón mayseján maná wánagá naylit
Asalá man nazánt ke é jenekk kay ent o parchá maná maysej kant Man é zánagay johd ham nakot o áiá ham wati pajjár beh záher nakot Áiá géshter máhay bábatá jost kot goshay máhy sakk dóst but pameshká man áiay nám ham wati mobáelá Máh nebeshtah kotagat
Yakk randé hamé Máhá maná maysej kot
Tará máh dóst bit
Man gosht Ennán
Goshit chiá
Man gosht Máhá báyad ent zeminay badalá róchay tawwáb bokotén
Padá goshty Chiá zánán
Yakk baré man gosht ke goshány róchay rozhnáiá zurit bale padá man hecch nagosht ke é gappá kapit kalákáni kalák gapp kant pameshká marchi man eshiay maysejáni báz jawáb nadát ke maná wati ketábay kár dastá atant Mani ketáb estáláni bábatá patth o pólé at o é jenekká modám máhay bábatá gapp jatagat Máh yakké at o estál báz atant
Man chincho métagá sapar kot chincho mósomzánt o náhodáyán gón gend o nend kot bale ketábay kár angat báz pasht kaptagat Man har métagá ke shotán nethwarkay rasagay shartá áiay maysej atk Máhay sará ballok o gwánzagay kessahay pozhdar chi ent Zeminay máh agan báz buténant chón shawk butén
Yakk róché man gosht Man wati ketábay kárán dazgatth án tai maysej jawáb nabant
Goshit Wati ketábay námá bekan Estál shapádá gardant
Man gosht É wa Monir Mómenay ketábay nám ent
Goshit Godhá ‘Táray zamin par’ bekany
Padá kandag wálá jennoké démy dát
Hamá shapi ham man neshtag o wati ketábay kárán dazgatth atán ke maysej atk Máhá parchá dóst nadáray
Man hecch nagosht mobáel hámósh kot o ér kot Maná bázén káré démá at Chinkas estál gón at Tirband Sammák Shapkassh Pawr Sohayl Bám Zál Gáh Násh Padá chincho Násh atant yakk o doá beger dán hapt o hasht Náshá Man gón estálán dochár atán Shap polán at Yakk bajá mani segréth ham halás butant o kár ham thokkoré but Tachk bayagá rand man delá jédhet nun kampózengay kár bendát kanagi ent Sartákay wástá ham mardomé cháragi ent Padá porup ham lóthit Anga báz kár hast Hamé sáhatá maysejé atk Agán máh o estál hór bebant ché bit
Wati truá begend
Mani nákuá yakk zébáén jenekéay némagá wati dast shahár dát
Eshiá Man hayrániá jost kort
Haw haw É tai tru Dorgol ent
Dorgolay námay eshkonagá mani démá dah sálay yátáni wasshén nedárag gardagá laggetant Áiay zébái sekkah rang o dánag áski didag káthárén pónz kamánén borwán márpéchén malgór har warnáén delá cha bandókán sendit Bale maná áiay pollén démay sohrén lontháni wasshén bechkandag sakk dóst ant Paméshá man nákuay é gappá ke tai tru Dorgol ent báz hayrán mantán parchá ke á cha kasániá mani wáb o hayáláni mahdarwarén dottok at Bale nun ke mani kamáshén nákuá wati lógbánok kortagat pa man cha pegr o hayálán abayd dege hecch pasht nakaptagat Pamé sawabá cha mani chammán arsáni ragám shaletant o cha delay bonbandá oppárán báhand kot bale pa nákuay kóhén háterá man wati bétáhiri yakdam sahrá nakot Bale chónáiá é gamáni bár pa mani nezórén bálád o saggá gésh at Paméshá man pa dhannay rawagá wati gámáná pa gég o andám chest kot gwashay ke dráhén zeminay bár mani chakká at
Assalám alaykom Man nákuárá salám dát o goshád goshádá pa wati báná dar shotán
Wálaykom salám Boraw taw Hodáay mayár ay
Man wati báná tahtay sará shakundém bután o pegr o andóháni tuppáná maná ropt Man hayál kort ke may rawáján chinkas bédhawl o badrangén kárán wati dámonárá póleng kortag Mani dhawlén chinkas warná pa wati hakkén armán o wáhagán talwasagá ent bale á zálemén rawájay démá béwas ant Maná hashtád sálién nákuay gón kasánsálén Dorgolá sur kanag sakk tawret bale chón kanán Kamásháná pant o sój kanag mazanén béadabié Pamé sawabá pa man náométiay áh o oppárán abayd dege hecch pad namant o man cha pahkén lácháriá gón Hodáyá jost o jawáb kort
Oo wájah Hodá Mani gonáh o mayár chi ent Chósh parchá but Tai ham wáhag hamesh at ke Dorgol yakkéay anámat at á dege kaséay lógay zéb o bráh bebit É yakk wábé wa naent Bale na É wáb yakk allamén ehwáléay but Mani didagáni ars náhudagá retkant Mani donyá wayrán… o mani nákuay donyá ábád but
Donyáay chárén kondhán tabáhiá mán shántagat Hamé tahármáhén shapá ázmánay estár drapshagá atant bale mani tahárén shapay hamá drapshókén estál ke báz dérán rand dhalag butagat nun mermeránku but… o mani ométáni donyá har némagá syáh o tahár at na ráhé pad na dém Cha wati delay haláhóshá zyárat o piráná tawáron per kot… Wati gránén gamáni sobakter kanagá dém pa masitá shotán o gón Hodáyá wá o zárion kort
Wájah Hodá Bárén chósh but Ach maróchiá dah sálá pésh man o Dorgolá tai pákén lóg masit á zenday sakki o sóriáni tahá hamráh o hamkópag bayagay sawgend wárt bale maróchi dah sálá pad man ché gendagá án Ke mani zendagániay rozhnáén máh degeréay lógá shahm kanagá ent Rasté ke donyá sakk bérahm ent bale taw záná bérahm naay Tawbah taw ham kassárá hecch gosht nakort ke Dorgol yakkéay anámat ent
Yakk róché man wati yakk sangatéay dochár kapagá rawagá atán ke man Dorgol domi némagá áyagá dist Man óshtátán bale á gón wati dazgohárán gapp janán cha man shegwast o man hoshk o hayrán bután ke á parchá chósh mawáz ent
Róch shap o shap róch bayáná gwastant o man molur molur bután o har wahdá pegr jat ke Dorgol mani gwará parchá chó bé bramsh o tawárá gwazit gwashay ke maná pajjáh nayárit Man wati delá niyat kort ke man Dorgolá á róchay mowáziay sawabá zalur jost kanán Paméshá man pa áiay lógá rahádag bután Bale wahdé ke darwázagá sar kasshet ta diston ke á drájén ádénkay démá neshtag wati mud o malgórán randag o wati jenday sambahénagá at ke yakk ródarátki janénéá chósh nabráhit o cha áiay é hálatá man sakk padard bután Man áiay bánay tahá potertán o darwázag band kot Man sakk bétáhir atán Bale áiá gón mazanén pahréá darráént Bogosh che gappé
Man… man…
Haw ji… ji… bogosh taw chiá torsay
Man… man… taw nawassh nabay
Ennán… taw bogosh na
Dorgol…
Ji…
Dorgol Má zendagániá yakk domiay hamráh o hamkópag bayagay sawgend wártagat bale mani rawagá rand parchá chósh but Man wati delá chinkas wáhesh o armán dáshtag pa lógá atkagatán bale mani dorsén wáhesh o armán gón hák o porán hawár butant Maróchi man tará hamé jostá kanán ke é dors cha tai wáhagá butagant agan na
Haw… cha mani wáhagá Áiá wati chammáná jahl kotant o yakk nezórén tawáréá passaw dát
Taw godhá hamá sawgendáná zutt shamósht ke má pákén masitá wártant
Enná… bale…
Bale… ché
Bale nun zamánag báz démá shotag o é démá raókén zamánagay wástá mál lóthit…
…sohr o zarr lóthit Man áiay gappárá tawám kot
Taw nazánay Karim Maná gón tai nákuá hecch wáhag nést Bale man gón áiay mál o dawlatá hobb dárán o tai náku marchi na bándát ent charé donyáyá rawt Dege parchá cha áiay dawlatá páedag bekasshant
Bass kan wati puttáriá Man tai dhawlén makrbázén janéná zendagá pasht nagéján Annun tai hamá hál bit anchó ke yakk mazanén gonahkáréay tánke taw cha wati locchén wáhagá dege kassá barbád makanay
Man yakdam Dorgol gothgir kort anchó ke yakk sháhiné jenjeshkay sará hizh bekant bale mani dast larzetant o yakk tawáré mani góshán kapt
Parchá wati nákuay armán o wáhagáni donyáyá wayrán kanay Hamá náku ke tará harch o darchy dát… wánénty… tai har thahl o názy pojjet Bale maróchi taw áiay wáhagáni donyáyá tabáh kanagá ay
Man shot o masitá tagerday sará dém pa chér kaptán Bégáh shap o shap némshap but Sáhat dráj but o wahd wati jáhá jekk óshtát Mani arsay gawhar zeminay máti dámoná kaptant Man pád atk o dhanná dar atkán Man del porr at Gam wapá dósti béwapái zend Dorgol náku dard del ranj zahrbár dóst nádósti béwapá donyá mál zarr dósti Dorgol béwapá mark zend koll áht o mani démá óshti atant
Kojá… Kojá… Man ach wati delá porset Mani sar jahl at o gón wati gamán jédhagá atán Zend chéé Wapá ché ent Dósti kojámiay nám ent Mani ráh kojám ent
Delá padá dardé pád áht
É kárch ent Náku wáb ent wati warnáén janay bagalá ent Mani chammán dist ke Dorgol nákuay bagalá ent Áiay bádámén chamm band ant o lonthy pach ant Mani del ach zahrá porr but hón mán ragán téz but lonth gatth chetant dast pa lánkay kárchá shot gám téz kortant o pa nákuay lógá rahádag bután
Anágahá kochekkéá wakket o man ach wati wábá ágah bután Man wati chammáná chest kot borzá cháret Zemestáni shapay bisti máh ér rawagi at o chó sáli nádráhá mani némagá gendagá at Zemin o ázmán máhay nuray cháderá wáb atant Ázmán sáp at o estár jadhashkagá atant Drachkáni kaptagén ták mani pádáni chérá chó proshtagén delá tawárá atant Man wati chamm máhá sakk dátant o óshtátán Máhay nurá mani del ach nurá porr kort Opp opp zend Delay taháriay tahá gerókéá jat Dóstiay yakk lahdhé pád aht É rozhnáén zardrangén máh é kaptagén ták é mortagén pollán mani dard mani zahr mani gam bahr kotant Mani chammán ars áhtant del chó ázmáná práh but estár delá rók butant
É thuhén práhén golzeminá béwapáén Dorgolá jágah hast É zend pa nákuá ham wassh ent É máh o estáli donyá é sabzén zer polláni donyá náku o Dorgolá nasib bát
Man ach wati nákuay lógay ráhá padá gasht o dege ráhé gept Mani gám téz butant Mani zobáná wassh wasshá é labz dar atkant Náku Dorgol Maná pahell kanet
Kénagiá wati oshteray báray kolónth pa hashtád kaldárá bahá kot kaldár dazmálay lambá bastant o lánká mán jatant oshteray kóndh bastant o bázáray tanká borzád but Áiá chizé sámán geragi at Áiay métagay sawdágeray dokkáná choshén alkápén sámán nést at Asorkazáay wahdá áiá cha bázárá wátarr kot Harch sámán o tóshagé ke áiá geptagat drost mán lachán kotant oshterá raht per kot kóndh bótkant tang sharr mohr bast o dém pa wati métagá rahádag but Cha bázárá dar atk oshtery jóként o jammáz but É wahdi magrabay taháriá mán shántagat Oshter wati delay maylá bárag o chapp o chóthén ráhá goláth borrán at o rawagá at
Mardom ke éok bit áiá bázén hayálé kayt Kénagi ham hayáláni rongráhán borzád but o shot o hamá gwastagén rócháni wasshén sáhatán raset Hamé hayálán áiárá gwandhén sáhaté yakk jannatéá bort o rasént bale é hayáláni jannat chand sáhat at o damánéá rand á padá hamá oshterá jammáz at o yakk syáhén waddhéá éoká rawán at Ni áiá wati delgósh shapay estáráni némagá tarrént lagget estáráni cháragá Delá hayály kot ke é tahárén shapá é estár chón trepagá ant Erán kaséá esháni pédág bayag ham yát nabit É estárán bázén habaré yát ent É pir ham nabant É chó trepnák ant chiá Haminchoká shayréay tawáré áiay góshán kapt Kammé dirá galagé dém pa hamé ráhá pédák at Galagay sárbán yakk pordardén o sóznákén shayré janagá at Áiay shayray sarhál esh at
Byá ke zahir maná naylant ent
Romb rombá jenekk káyant ápá
Chó sabáhay sártén gwátá
Maná kass nadant tai shóndátá
Byá ke zahir maná naylant ent
Shayr dán hamedá rasetagat ke cha hamáyán yakk zendagdeléá kukár kot o gosht Bogosh adhay bogosh sotkadel ke é dirsarén ráh o syáhén shap pa bétawári nagwazant
Kénagiay hayálá cha estáráni tappásagá béraw kot o hamé shór o kukáray némagá shot Kaséá goshay záná áiay hayálay tár dast jatant Áiárá chengá naesht Gotthy sakk boland o wassh at Hamé washgotthiá áiárá mazanén dardé delá dátagat Áiá sárbánay shayray passaw gón é gálán bená kot
Bágáni kapót washáwázén
Bétawárá wati róchán gwázén
Emrózá wapá nést ent bázén
Byá ke zahir maná naylant ent
Cha Kénagiay dardmandén delá dar atkgén é chárén gál shapay syáhi o taháriá derrán but o shot o hamá galagay sárbánáni góshán ér kaptant Hardoén némagán yakk bétawáriéá mán shánt dánke galag ham atk o raset
Yakkéá darráént Adhay wájah Taw cha kai mardomán ay
Kawdá Shahsawáray Kénagiá jawáb tarrént
Taw cha bandená pédák ay
Kénagiá gosht Haw
Kolónthay che nehád ent bárén
Hashtád kaldár Kénagiá gosht
Tará máhig gón Márá chár dánag beday
Kénagiá chizé máhig áyáná dát o áyán chizé kolónth Harkasá wati ráh gept o shot bale Kénagiay wati goshtagén shayrá áiay del kodént
Á wati gwastagén rócháni yakk wasshén sáhatéay delsóchén tránagéá kapt É tránag Máhán at áiay kasániay hambal Bale áiay sir do sál pésar gón yakk máldáréá bitagat Máhán áiay kasániay dóst at Á yakkén métagá rostag o mazan bitagatant bale sirá rand Máhánay mardá áiárá wati métagá bortagat Máhánay métag Kénagiay ráhay sará at Yakk baré áiay delá báz merr kotagat ke Máhánay jágahá mán tarr bale áiá wati delay habar hecch kemár nakotagat
Ni áiay del záná cha áiay jendá gésh at o á yaddhawlá Máhánay bárawá hayál kanagá at ke bárén Máhán chón ent Bárén che hálá ent Máhánay delá angat mani wáhag hast É yakk sawálé at ke áiá gón watá kot bale cha bázén dard o gamán thapp wártagén delá hecch passaw nadát Padá wat jawáby tarrént ke Máhán kadi maná béhál kot nakant Man Máhánay cháragá allamá rawán
Hamá shapay bángwáhay wahdá áiay oshter Máhánay métagay némagá rawagá at
Máháná ham pa Kénagiá sakkén dóstié hast at bale donyáay é dód ent ke yappaymá naóshtit Marchi do sálá rand Kénagi pa áiay métagá rawagá at Náháriay wahdá Kénagi Máhánay métagá shot o raset Cha yakk mardoméá josty kot Áiá sój dát Á dhalay démay gedáná genday Hamá Máhánay lóg ent
Kénagi hamá marday sójay padá Máhánay lógá shot o raset Oshtery mashkay dárá bast É wahdi Máhán shiray mantagá at Áiá ke Kénagi dit hinzaky yalah dát tagerdy gerrán kot o gedánay pézhgáhá pach kot Kénagi nesht Máháná cha dirá wasshatk kot pád atk sódagé náhá porry kot kaddahé shiry cha hinzaká ér rétk áort o Kénagiay démá éry kotant o wat yakkerrá shot o nesht Kénagiá yakk dapáré náh cha sódagá zort o dapá kot cha kaddahay shirán goláthé gept chamm chest kotant o Máháná cháragá lagget
Doén chammy Máhánay démá sakk dátagatant goshay záná Máhánay démá á chizéay shóházá at Máháná sar chest kot Doénáni chamm dochár kaptant Kénagiá wati hósh barjáh kot o gosht Taw maná pajjáh káray
Máhán goshay cha wábá paddrahet Hardo yakk degeréárá anchó cháragá atant goshay záná yakdegerá pajjáh áragay johdá ant Sharrén sáhaté pa bétawári gwast Máháná jawáb dát Ennán
É ennán pa Kénagiá jawábé naat Goshay záná kaséá shelsarén kárché áiay delá jat Áiá náh mán dapá jawr bitant dast sódagay tahá hoshk tarret Mazanén moshkoléá dasty cha sódagay tahá dar kot o gón cháderay lambá pahky kot pád atk sawásy pádá kotant oshtery cha mashkay dárá bótk
Máháná darráént Taw bárén náhári nakot Sáhaté bejall náhári bekan Mani lógwájah cha ramagá kayt garmá sárt kan godhá boraw
Kénagiá pa parretagén gotthé jawáb tarrént Taw ke maná pajjáh nayáray pa man é sártén sáheg garm ent Cha darámaday sártén sáhegá watigay róchay sar sharter ent Tai sáheg pa man ni sárt naent
Kénagiá wati oshter mahár kot o rahádag but bale ni áiárá pádán jawáb dátagat Áiay jend ráhá rawán at bale áiay ruh chó berrén áhugá hamé dhalay démá pa wati jetá bitagén hambalay shóházá peryát kanán o serr bandáná rawagá at
Man Názorkén hayáléay wáhond atán bale chágerdá maná anchosh kot ke man wati názorkén hayál zort o zeminá kall kot o harróch hamé jágahá man ars rétk
Mani názorkén hayál rost o nehálé but É nehál man gón arsán ródént Nehál rodán but o sawlén drachké but Drachkay sáheg sakk wassh o sárt at É drachkay chéray nendagá goshay mani arwáhá táhir raset Mani kandag o gréwag gapp o diwán gón hamé drachká atant Maná anchó gomán but ke drachk maná sarpad bayagá ent o mani gappán pahmagá ent Man wati harch hayálé drachkay sháháni sará nebisán kot Harróch yakk dardé man nebeshtah kot Drachká pa galé mani dard watig kotant o rodán but Drachk gón man sakk mehrwán at pameshká man drachkay nám kotagat Mehrwán
Drachk sakk baz at o práh o sháhegán at Har sabáh shántol o kapót drachkay sará gón wasshén tawárá kuku kanagá atant Drachk wadh wadhén morgáni hankén at Drachkay tah o tók cha morgi koduá porr at É morg maná chó sáhá dóst atant Bénamageskán é drachkay sará bénag bastagat Drachk purah bázáré at Maná é drachk anchó dóst at ke man wati tarr o táb dhannay dar áyag drost yal kotagatant Zemestáná é drachk mani górichay panáh at o garmágá lewáray Drachká ham anchó gón man ádat kotagat ke bé maná pa mani chammán goshay molur at Man pameshká drachk tahná nakot
Wahd hamé wadhá gwazán at Zendagi goshay tachán at o drachk róch pa róch borz rawán at
Moddaté gwast Drachk sakk borz shot anchó borz ke drachkay sáheg jahlá nayatk Drachkay ták cha man dir bitant Gón drachkay borz rawagá drachkay sáheg shot o maná róchá gept Man drachkay sháh o lambán narasetán Mani nebeshtagén hayál cha maná sakk dir shotant o man dobar padá drachkay sháháni sará hecch nebeshtah kot nakot Mani zemestán sakk sárt bitant o garmágay lewárán maná sótk Kapót o shántoláni kuku man cha dirá ham naeshkotant
Padá man wati tránag borzén drachkay boná kall kotant
Má doá wánagá atén Yakk róché ostádá wájah Monirá gosht Man josté kanán Hamá ke zánt dastá chest bekant agan nazánt o chest kant chámpathé wárt Jost esh ent ke má ginná tahá barén kojám gays hóná rawt
Siay tahá chárá dast chest kot Morád Jáná Belárá Hammalá o Man Wájah Monirá awalsará Belár pád kot Belárá gosht Kárban dháiáksáidh CO2
Maná kandag atk bale wájahay torsá nakandet Wájahá cha Hammalá jost kot Áiá ón gosht Kárban dháiáksáidh
Padá wájahá Morád Ján pád kot Morád Jáná mokket o mokket o gosht Á…ák…si…si…jan
Padá mani bárig atk Man gosht Áksijan
Wájahá gosht Roksár o Morád Ján Shomay passaw rást ant Shomá byáet o Belár o Hammalá chámpathé chámpathé bejanet
Morád Jáná damáná shot o áháná chámpath jat chiáke Belár o Hammalá yakkashá Morád Jánay mokkagáni gégán gept
Maná bazzag but Man gosht Man najanánesh
Wájahá gosht Agan tawesh najanay godhá Hammal o Belárá parmáyán bellé tará chámpath janant
Godhá man ón pád atkán o doénáná chámpathé chámpathé jat Wájahá gón Belár o Hammalá gosht Borawet benendet bale áksijaná yád kanet
Belárá wár wárá gosht Ásiján yád bit nabit chámpath yád bit
Maná syáhén kóthé gwará ent o kárgeséá neshtagán Yakké atk áiá maná gosht ke kammo wadár kan May dhárekthar annun kayt
Man jost kot Shomay dhárekthar koj ent
Áiá gosht Dhanná segréthay kasshagá shotag Bass pédák ent
Á shot…
Mani chamm diwálay démá thangetagén paynthengá kaptant ke áiay tahá yakk kamáshé rékéay sará óshtátag o daryáay némagá cháragá ent Á daryáyá anchó cháragá ent goshay záná áiá wati zendagiá daryá nadistag Man gosht ke pád káyán rawán paynthengá nazziká chárán Anchó mardé atk Cha áiay pocch o póshákán zánag bayagá at ke á ancháén mardomé naent
Man áiay démá pád atkán Áiá maná goláésh kot Mardá gosht borén Man áiay hamráh bután Man o á lepthéá swár butén borzá shotén Áiá maná gosht ke É mani záti edárah ent Man chágerday gehteriay háterá kárá án bale mani edárahay sará kazáé kaptag
Man jost kot Chónén kazáé
Áiá passah dát Shash máh ent ke man wati dazgatthiáni sawabá edárah wahd dát nakotag o edá nayatkagán Nun ke man wátarr kotag ta mani edárahay drostén kampyutharáni láp porr ant Man hayrán án ke nun é kampyutharán chón bekanán Maná anchén mardomé lóthit ke é kampyutharáni chokkán dawr bedant
Man gosht Man kampyutharay kárá nazánán o choshén kár ham man hechbar nakotag
Áiá anchó pa ajakkahi mani némagá cháret o gosht Godhá taw edá chiá atkagay
Man gosht Maná yakkéá goshtag ke é edárah wáb bahá kant Man edá wábéay geragá atkagán
Mani é gappá gón mardá wati lonth gatth pátkant o dast péshániá bort Padá darráénty Hán taw geráké ay
Man gosht Haw
Má padá jahlá ér kaptén Hamá pésarigén jáhá atkén ke man edárahay dhárektharay wadár kotagat
Payntheng hamá jáhá thangetagat bale nun áiay tahá kamásh o daryáay aksay jáhá kasánén chokké at ke espétén apséá swár at o mani némagá anchó cháragá at goshay záná maná pajjáh áragá ent
Shapá chárdah at Cha máhay tanakkén rozhná gédiay dráhén hasti jánshód at Sadu Káparokay sará wati nepádáni sará neshtagat Áiay sohrchakén mudán gwát shengénagá at o máhay rozhná cha áyáni tahá yakk jalashké wadi bayagá at Áiay tanakkén lonth larzagá atant o áiay arsá golgolén bádámién chamm máhá sakk atant Áiay espétén dém goshay morwáredi ápá gón shoshtagat Saduay surá marchi chár sál sarjam at Á máhá chárán o hayáláni bójigá swár at
Surá dah róch gwastagat Namrózay wizá halás bayagá at Áiá gón wati mátá gosht ke á nun darmolká narawt o Saduá yalah kot nakant
Mani cho kk Sadu lápé wa lóthit Edá ché hast
Pa delnakasshi o mátay bázén goshagán Namróz pa rawagá sádhi but Á shapá ón máhá chárdah at Á har do wati nepádáni sará neshtagatant Saduay shengén mahparán samáráná Namróz áiá goshagá at
Sadu mani poll Man bé taw darmolká barbád bán Ammáyá bogosh bellé Namróz hamedá ent hamedá kár kant
Saduá ón pa mehré á cháret o gosht
Ammá bale kojá pahmit Taw bale raway godhá wati rawagá pa áyag bekan
Rawagá pad har shap Namrózay pawn atk o Saduá pawn zort o tatk dhanná shot Namrózay mátá baré norondhet o baré kandet Dánke chár panch máh gwast Kamm kammá Namrózay pawn kamter bayán butant Rócháni badalá haptagáni sará padá begenday máhé yakk baré áiay pawn atk Sadu béchádh at bale Namrózay mátá á tassalá dát ke kár o kasabá ent bazzag gasi ent incho nun pawn kojá bit Á wahdi shomá nóksur butaget
Sáléá pad darmolká Namrózay sangaté atk Sadu abéd cha truay jostá áiay cháragá shot o josty kot ke Namróz chón ent pa man chizzé démy dátag ke ennán
Áiá sar jahl kot o passaw dát
Mani gohár Man ché bogoshán Namróz ódá gón sangat o jenekkán zawál ent Róché yakk jenekké áiay sangat bit o polity Man chincho sar o sój kotag Mani sar o sójáni sawabá marchán maná anchó ráhá gendit wati ráhá táb kant Mani wa del goshit chamé jenekkán yakké geptagy
Sadu pád atk o gréwáná lógá atk o dém pa chér kapt Chont róch o shap áiá warag dap najat Namrózay mát hamsáhegáni kerrá shot ke chokkay pawná bejanet o bedayet bale áiay lambar band at Hamokk róch Namrózay mátá bass Sadu tasallá dát o Saduá ach é tasalláyán chedo gésh grét Saduá hamokk shap nesht o jédhet ke é wadhén mehr kanókén Namrózá ché but
Enshapi ón á jédhagá at ke dán kad á máhay tanakkén rozhnay chérá éoká benendit o pa Namrózá bejédhit…
Dar á cha mani gesá taw mani zend azáb kortag Nazánán hamá
chónén shummén róché at ke man gón taw árós kort É dah sálay tahá
taw maná kojám wasshi dátag bogosh Jaty chapánthé padá lagaté
jaty á kapt Náshotén záh chó hár o hirrópá cha áiay dapá dar áyagá
atant Á chó botá latth o lagatáni chérá kaptagat bale cha áiay dapá opp
o abbawé dar nayatk É cha máhéá zyát at ke áiay ward o warák záh o
mosht o lagat at bale maróchi latthy sarbár at
Áiá zánt ke mani hamjwábi áiay zahray ásá chó gásathélá tézter kant
Badter ganók bit Jaty jaty tánke wat damy bort Latthy chagal dát tán
darwázagá shot pad tarret o atk Man wápasiá tará edá magendán
agan na cha man o gandag kass nést o cha darwázagá dar atk
Á dhagáray sará chó mordagá tachk at Áiay haddh o jánay band band cha
dardá proshagá at Áiá wati chamm nazz kortant Hamzah goshit taw
maná wasshi nadátag Áiay haddá wasshi chéá goshant Gón áiay
kahólá yakki o tepáki nánay dayag ropt o róp shosht o shód
mehmándári mehr o dósti man wati ján wár kortag bale áiárá ásudag
kanagay johdon kortag Bé áiay razáyá man wati mát o petay cháragá ham
nashotagán Hamzahay nezzá wasshiay kyás o kayló ché ent á wasshi
chéá goshit Áiá maná jat Albat gón Hodáyá kayá dast o dáwá hast
Padá áiá wati kasáni delá atk Waliá ke jat o áiá grét mátá áiay sar
bagalá kort o gosht Wali Tará gohár del bit Gohár gón taw pádár
nabit taw nazánay gohár tai gesá mehmáné Áiá mát goláésh kort o
gón áiay goshánay lambá wati chamm pahk kortant Goshty Ammá
Man tará abbáyá o Waliá naylán o dege jágaha narawán Mátá á
bagalá kort o sar chokket
Wahday gwazagá dér nalagget goshant jenekk chó keshárá ent zutt
rodit Wahd o pás máh o sáláni parragán swár bál kanáná shotant
Drostén jenekkáni wadhá áiay majgay tahá é habar cha kasániá ródénag
butagat ke jenekkay ges áiay marday ges ent Áiá wati delay tahá wati gesay singárag o palgárag shoru kortagat o wati hayáláni wájahay
wadárá at ke kadi kayt o áiá bárt o gesay bánok kant
Padá hamá róch atk ke áiá pa wasshén rócháni ométá gón yakk dhanni
mardéá wati palgártagén gesay rawagay tayári kort ke á ges áiay wati
ges at Dazgohárán á sambahént goshant bánórá tán say róchá pari
wati rangá dayant bale cha áyókén wahd o ákebatay wasshiáni nurá
áiay dém wat chárdahi máhá róshná at
Dazgohárán gosht ke chammán pach makan ke sál dhokkál bit bale
áiá pa wati wasshén wábáni sáthagá wati chamm nazz kortagatant ke
chosh mabit ke wáb cha áiay chammán berechant Dazgoháráni
gwashagay padá áiá wati chamm gón zórá pretkant Padá dazgohárán
Korán Sharip sabzén ták o espétén táséay tahá sápén áp áort o
goshtesh Nun chammán pach kan Áiá awalá besmelláh kort o
chamm pach kortant o Korán want o cha Hodáyá wati wasshén rócháni
dwá lóthet Ápy cháretant o dwáy kort Yá Alláh Mani o Hamzahay
delá watmánwatá gón ápá sáp kan sabzén táky cháret o wati zenday
kesháráni sabz bayagay dwáy kort o padá áiá wati mát o pet brát o
goháráni mehr mán delay yakk konjéá band kortant o gón Hamzahá
yakk nókén o wasshén zendéay gwázénagá é gesá atk
Mát o pet o donyáay goshagay padá áiá wati poshtá tiranké dát Áiay
delá gosht boraw mátay gotthá beger o bogosh o jost kan Mát
Shomá gón béwasén jenekkán chéá dróg bandet o áyán cha wati gesá
kasshet Pet goshit ke jenekkay ges áiay marday ges ent mard
goshit ‘Cha mani gesá dar á é ges ke manig ent tará hákemi kayá
dátag Jan málé pa bahá rasit o anchó ke gesay édege mál o asbáb cha
mani marziá gesá ér ant anchó jan ham cha mani marziá ent dóst nabut
gallénáni áiay badalá degeré kárán ’
Áiay delá Sháhgol o Zinat atkant goshay áiárá naptéá gón jat trásy
kort o nesht Sháhgolá sálé chokké aort bale láp porr o kotth halig at
chokky sar nayatkant Dáktarán gosht ke mard o janay hón barábar
naant Mardá eláj nakort goshty Hamé zarrán ke pa elájá dáktarán
bedayán parchá dega jané makanánesh Sháhgoli gallént Sháhgol cha
gamán ganók but Zinatay gonáh esh at ke áiá jenekka áort bale mardá
sawn dátant bale man… Mani gonáh ché ent
Darwázagay drahpáragay tawár but Áiay hayáláni bandikkay adhetagén
tár trahkáragá sest Hamzahá padá habar kort Taw angat hamedá
neshtagay santh Áiay delá ham páhár kort Taw gón Hodáay Hodáiay
dáwá bekan ke tará ayby mán kortag maná chéá janay Taw chokké
mani lápá beday man chon pédáy nakanán Shomá mardén har dhobbahá janénay sará janet Shomá ham bandah et Shomá bimmár nabet Hodá
shomárá santh kort nakant Shomá cha Hodái kárán chéá mayárig
nabet Dáktará tará ché gosht Tai delá man sahig naán Wati aybá
mani sará tappay Pád atk Hamzahay dém pa démá óshtát Maná
yalah dayay degeré geray padá áiay sará santhiay dhubahá janay
Hamzah ganók but dáty dodasti télánké á dur shot o kapt Goshty
Dáktar goh warant jakk janant dróg bandant dáktar taw dáktaráni
habar dróg kort nakortant hayádár o pársá taw butagay Man tará gón
wati dóstán pajjárók chéá kort Taw cha áyán pa man inchokén wasshié
gept nakort Man tará pa zánt gón áyán tahná nakort Bale taw…
É habar naatant ke cha Hamzahay dapá dar atkant goshay srop atant
ke Hamzah áiay gósháni tahá mán réchagá atesh áiay sará goshay
geróké kapt Arsy chammáni tahá hoshk butant nokky cha nádóká chó
jawrá tahl but thélagy dar godhetant Hamzahay tawár dur chó ke cha
johlén chátéay tahá byayt áiay góshán kapt Boraw man tai sawn
dátant sawn dátant
Áiay chár jenekk ant bacché buty bale mort
Hamzah mazanén dindárén mardomé Hajjy kortag drostén mardom
háji sáheb goshanty péshemámi ham kant dege jané gepty bale é
ham áiay kesmatá santhé but
Man talké án Maná kesás sálé bit ke edá borzén kahiréay thollá drang án Rócháni garmi o shapáni sártiá namb o droshkán gwát o hawrán tabd o lewárán maná sakk nezór tarréntag Mani labbadh sadhetag o sestagant nyámdár warókán wártag o nál zangán geptag
Man parchá edá bégwami drang án Maná paré hálá kayá kot É drájén kessahé
Á párigén garmágay yakk wassh o sáhélén sohbé at Badalá maná o mani édege doén hamráháná cha lachokká dar kot o dém pa wati petay dhegárá rahádag but Á márá pa chér kanagá baragá at
Mani o mani doén hamráháni shapá wapsagay jágah hamé lachokk at Badalá shapá márá chér nakot chiá ke shapá márá pogol o moshk o kadhokkán srapént yá mór o solórán dán bortant Pameshká róchá má molká morg gept o shapá hamé lachokkay tahá árám kot o wati sargwast o kessah áortant
Say róch at ke Badalá maná addh kotagat o chér kanagá baragá at bale man daningah hecch morg gept nakotagat pameshká wati hamráháni kerrá kammé pashal atán ke áyán báz shekár geptagat
Man shekár gept nakotagat parchá ke awali róchá man anchó dhakk atán ke mani dán morgán bort bale man nasraptán o domi róchá anchó sonn atán ke wassará wat sraptán o neshtagén morgán bál kot Morg padá jóháná neshtant bale mani nazziká nayatkant
Hayr nókániá chosh bit bale báyad ent talk chó dhakk ham mabit ke morg áiay koblokay dáná bwarant o angat masrapit o chó sonn ham mabit ke kawshay kasshagá besrapit
Á sohbi Badalá márá zort o tachká sohruay jóháná atk ke dhegáray gwará práhén sirkagéay sará kót at É jóháná bázén morgé atk Kapót o shátolán abayd baré baré pintól o jengol ham atkant
Anni jóháná lahté shátol neshtag o dánay chenag o waragá at Wahdé Badal nazziká raset áyán bál kot o kammé passend sóléay sará neshtant Badalá doén talk boná ér kotant o maná chér kanagá lagget Kandhoké jaty o maná hameshiay tahá éry kot o wár wárá báry dát Padá koblokay sará gón sosorrá per lecchéntagén sohruén dány hopp jat o dará kot Mani poshti némagá lahté kadhabbi kándhély ér kot ke morg maná poshtokái majanant chiá ke má cha poshti némagá áókén morgán sakk sakká gept nakanén
Badalá ádege doén talk ham chér kotant Chér kanagá rand may kash o gwará wati pady gón cháderay lambá gár kotant ke morg mamárant Padá jóháná gestá kaléréay poshtá nesht o chammy gón jóháná kotant
Mósom sakk wassh at Jambar sáhél atant o sártén kawshé ham kasshagá at Jóhánay kash o gwaray kalér o kahiráni sará neshtagén morg cha mósomay wasshiá mast atant o gón wati wasshén tawárá mósomá názénagá atant
Hamé wahdá do kapót bál kanáná atk o hamé borzén kahiray thollá ke anni man drang án nesht Mani del wassh but ke morg báz bayán ant Esháni tahá man yakké allamá gerán Bale man pésará wa hecch morg nageptag Bárén chón bán
Man delá jédhagá atán o wadárá atán ke kadi morg jóháná nendant Badal kaléray poshtá neshtagat o cha má yakkéay srapagay wadárá at May drostáni wadáray damán waddán atant bale hecch morg boná naneshtagat Dráh kash o gwaray kalér o kahiráni sará neshtag o zébáén mósomá názénagá atant
Néth may wadáráni drájkasshén damán kotthetant Yakk shátoléá cha kahiray sará bál kot o atk o jóháná nesht Áiay poshtá dege do say shátol domb pa dombá atk o nesht Lahté shátol ádege talkáni nazziká at o yakké wár wárá mani némagá áyán at Mani delay drikkag trond bitant o mani hayálá kaléray poshtá neshtagén Badalay ham
Shátol dán chenán o waráná mani démá atk o óshtát o pa dánay chomb janagá gég at ke hamé wahdá doén kapótán goshádiá cha kahiray thollá bál kot o jóhánay kerrá atk o neshtant Shátol godhetant o bálesh kot o hamá kaléray sará shot o neshtant ke áiay poshtá Badal thappetagat Gón Badalay gendagá áyán padá bál kot o dege sóléay sará shot o neshtant
Maná kapótáni sará sakk zahr atk chiá ke eshán mani dastay shekár baráéntagat Agan é mayatkénant allamá man wati zenday awali shekár geptagat Yakk baré mani delá holl kot ke watá srapénán belly kapót godhant o chedá bál kanant o rawant Agan áyán mani dastay shekár baráéntag man ham edá áyán chénkay chenagá naylán Bale padá man cháret ke eshán choshén ásánén shezáé nadián Agan edá manesh bál bedián á dege jóháné yá molkéay sará rawant o lápá porr kanant Sharterén shezá hamesh ent ke man chareshán yakké shekár bekanán
Doén kapót kash mán kash loddháná jóhánay kerrá gardagá atant Hamé wahdá kapótáni bál dátagén shátol ham padá atk o neshtant Mani del wassh but o kapótáni sará zahr ér atkant Awali randá man á sharriá cháretant Á warná o binkasén kapót atant Yakk naréné at o yakk mádagéné Kash mán kash loddháná doén sakk brahdár atant É chón gal o shádán ant Béchárag nazánant ke malkamit har damán áyáni srápá ent
Yakk baré maná kammé bazzag but bale padá chareshán yakkéay geragay wáhagá zenday awali shekáray gerag o hamráháni o Badalay démá wazhnám bayagay wáhagá mani del dhaddh kot
Narén kapót mani némagá áyán at o mádagén áiay poshtá gón at Mani delay drikkag padá trond bitant Esháni tahá yakké mani shekár bayagi at Ni mani o Badalay wadár kotthagi at Naréná mani sohruén dán ke dit gámy pa man trond kotant o atk o mani dány chomb jat Mani kérok cha kobloká dar atk o man damáná kapótay gotthá gept
Gón mani srapagá jóháná neshtagén morgán bál kot bale geptagén kapótay matth mani sará chakarroki waragá lagget Gón mani srapagá Badalá ham drekk zortant Wahdé kapótay matthá Badal áyagá dit nazziká kaléréay sará shot o nesht
Badalá kapót cha mani dapá dar kot ke mártósag at Kapóty cháret o bechkandety Mozhdawár ay taw bwar sohruán Badalá bébazzagén gálewáréá gosht o cha galá krishtagé jat
Maná bazzag but Chónén wasshén zendé at esháni Yakkén damáná chó kokkoliáni kalátá karotk Ni chón béwas ant deltrakk ant béchárag Drégatén man é mageptén Man gón pashómáni kapótay némagá cháret ke Badalá mohr dáshtagat Ni Badal eshiá koshit o eshiay matth gamán merit É doénáni náwahdén margay zemmawár man án Man esháni wasshén zend barbád kot
Man watá malámat kanagá atán bale ni áp cha sará per gwastagat Badalá cha lánká dás kasshet o dém keblahá kot o pa morgay helár kanagá gég but Kaléray sará neshtagén kapót nálagá at
Man sakk pashómán atán ke é hóne náhakk parchá wati sará kot Ni man chón eshiá cha malkamitay sahgerén panjagán rakként kanán Bale randay hettheray che dardá wárt Kár wa haráb bitagatant
Badalá kapótay pád wati rástén páday chérá o bánzol chappén páday chérá kotant Chappén dastá gotth o sary dáshtant o dásá kapótay gotthá per mosháná Bessmelláh Alláho akbar wánagá lagget Cha margay torsá kapótá wati chamm nazz kotant o mádagén kapót Badalay sará chakarroki waragá lagget Dás kapótay gotthá ér kapt o hónán pinzhár bast Kapótá parparroki jat dánke sárt but
Badalá cha kapótay zagrén hónán say chár petth mani nyámdáray sará per mosht ke man sharter o géshter morg gept bekanán bale man… man pashómániay zhamburén ásá sochán atán
Chamá róchá rand man hecch morg nagept Harwahdá ke morg mani nazziká atkant man watá srapént o chareshiá mani nazziká o jóháná chérén édege talkáni kerrá neshtagén morgán bál kot Wati kotagén gonáhay gránén báray sobakter kanagay bass hamé yakkén ráh pasht kaptagat
Badalá dán haptagé kappéá ópár kot bale dán kadéná Cha mani náwahdén srapagán yakk róché sakk zahr gept o maná zórán kurráty Man charáiay dastá lagoshtán o é borzén kahiray thollá jamkéá mán atkán o chamá róchá beger dán róche marchi hamedá drang án
Ni róchá o hawrán mani nyámdáray sará laggetagén hónáni póleng shoshtagant bale pashómániay zimsarén kátháráni thapp angat tázag o ázag ant o harwahdé ke kapótéay zahirnálén kukuán eshkonán delá dardé chest bit o dráhén jahán abétk bit
Sázáni bánok gwátién
Chawlán bogosh eshtápién
Nun mayg o tai béwánkián bé bramsh o áwázá nabit
Nun mayg o tai nágoptenén tahnáián
Bé sawt o bé sázá nabit
Gwátá bogosh sornáián gwánké bejant
Nódán bogosh ke thimboki o dhohlián wánké bedant
Chónáyá nun zendagi
Chó borkapóshén kádhéá námahramay démá nayayt
É tai pachén péshániay shahgáni ent
Ezmay pari delmánag ent
Chó Payzokay tamburagá
Táré besendit morgéay pádá bedant
Cha sorózá Sacchaway
Pa zendagi
Zagrén soré kaddhan bekant
Ta chó mabit
Ke bénegáhi nawbatay eshká ón bébáten bekant
Didag arsán del ásardán zort nakant
Mehray kisag lokk ent dardán zort nakant
Jágah dant káchák o shapokkán chammay tahá
Chónén tayábé daryáwardán zort nakant
Bell nangárá baddhá kant tai pirén pet
Tai warnáén kópag bardán zort nakant
Bass tai tránag emrózá may mirás ent
Del béchárag garmán sardán zort nakant
Dahray gamán anchosh Kázi érjig kotag
Wáhagay gránén bárá mardán zort nakant
Gón hamé ranján betrakkát badgománén del mani
Man hamá ráhay mosáper pand bémenzel mani
Shahray mardom ché bezánant chié marg o zendagi
Didagán cha pehmyán ent nágatén kátel mani
Zálem o zórákén wahdá cha maná pach geptagant
É hazárganjén tayáb o zer mani sáhel mani
Barpén labzáni nebeshtah tramp trampá áp bant
Kappién kessah bebit sarjam damáné bell mani
Nágahán márá kapóté balkén mestágé bedant
Ás mán lápá jahánay nákonáni chell mani
Yabbaré ke cha tai bázárá dar kaptán godhá
Randá padrandán begenday taw padá moshkel mani
Ájezá goshtag pa zaymán wád darmáné bale
Ájezá thappán zobánay per kotag pelpel mani
Márá darday zehá cha gwazag wassh bit
Arsay tengag gamay ér barag wassh bit
Gón tai tránagán marchán zaipén delá
Chón kodag talwasag zanzarag wassh bit
Má watárá raséntag mán sahkandané
Omr bézendén sáhay barag wassh bit
Ás rók ent delay mawjerén bátená
Arsá chammay tahá bon gerag wassh bit
Bé taw béchádh marchán golábáni poll
Sabzén drachkán goshay gimorag wassh bit
Róch rózard shapay namb mahkániay
Márá zurag dayag pach gerag wassh bit
Kabg gréwant kapódar zarant talwasant
Pádán anchén padáni gerag wassh bit
Márá Momtáz pa rahnén delay mókagá
Polgodáni tabay dar barag wassh bit
Zendagi kojá borawt
Ché bekant
Ché bezánt
Ke zend chié
Zendagi kojá borawt
Marg mardomé bebit
Dhik bowárt rahsará
Bebárt kassé á sará
Manárá gendagi ent cháragi ent zendagi
Wati tahá manárá máragi ent zendagi
Sáh ke bámá rók bit
Bóá sheng kanáná kayt
Manárá hál dayáná kayt
Marg rastaré naent
Marg ásaré naent
Ke marg ham daré naent
Gam che paym gár bant
May wasshián kojá barant
Sáhá may kojá gerant
Gam che paym maná warant
Zend jangalé bebit
Marg kukué bekant
Taw byár kessahán delay
Man neshtagán sáhegé
Tarárá gósh dárán man
Byá beras delá mani
Sará taw ér bekan bogwash
Che paymá sar geray kojá delá baray
Chón káay rahsaré chón manárá daz geray
Marg passawé bedant
Zend chér bayáná byayt
Ágahi mán póshit cháderé
Wáb gam kanáná byayt
Gósh bedárit kessahán
Deláni móm áp bant
Ke gam che paymá sáp bant
Marg pátóé bebit
Zend pollé jangali
Byayt sará benendit marg
Bó bechent tará padá
Tarárá chest bekant bebárt némagé
Tai wazhbóá samá bekant
Tai harkasé gamá bekant
Ke kessahán jamá bekant
Marg zhand bit padá
Byayt kassi dastéá
Thappy ér bayán bant
Naksh bant bánzoláni lapp
Dastáni zenday lankokán
Yal dayáná bál kant
Nayayt padá may jangalá
Ke margay gam warant maná
Chón zendagi dayant maná
Zend jangalé naent
Marg pátóé naent
Man ke wábé distagat
Margay jend mortagat
Zi tai hóthagén didagáni jalashké padá yád atk
Chamm padá pa tai názorkén thahláni didárá mélánk etant
Lonthán tai tájagén gardenay lezzatáni talab lóth kot
Dastay é wáhag at ke tai lankokáni shamá mani lankokán jáh bebit
Démay lóth at mani ke tai zolpáni syáhén goshánay tahá ombré jallet bekant
Barpdábén badan pa tai taptagén narmén ambázay wábá gón delgósh bebit
Sáhay wáhag esh at ke gón tai wazhbuá ragáni tahá chawl bejant
Del padá pa tai báláday keshkáni dar pa dariá adhet
Aglay támórén thebokk chathá bránz gept
Man ke tai hóthagén didagáni jalashkay neshánagá chó sarichkéá óshtátagetán
Bárén chinkas talab lankokáni sará o ragáni tahá gardeshá at mani
Bárén chinkas tawáráni danzá delay sáp o palgárén diwál o dar zang jatant
Chinchok nimón paddar bayán at padá
É jotái ke yappáregi may nyámá chó talká srapit
Bit kant ke mani bétawári o besoddiay bar bebit
Bit kant ke man tai mehray dáwáay bestáray arzesht nazánt
Bit kant é mani agli tangdasti at ke man jédhet nakot
Poll parchá pa bésassáén pátuán shirtámén bar ant
Róch parchá pa róchgwárchokay hasti o néstiá allami ent
Macch parchá pa gonsháni bétám o bélezzatén bósagáni tamáhá zarant
Máh parchá pa yakk éok o béwasén mardéay háterá dráhén shap wáz kant
Shap chiá é cherettáni dráhén gamán zirit ambáz kant
Zardén rangá chiá tákchandhay abétkén gelag dóst bant
Mókuán parchi gón kalandhén gesán mehr bit
Rozhnay lilok chiá tahná pa rozhnay yakk kálké sáh o sar dát kant
Man wati watparastiay shaydá wati aglay kórén morid
Jangámáchén é golzeminay golám
Pir o láchárén bámardéay gár o bégwáhén bistsáli bacch
Nóksirén nesháray shahid bitagén marday torsókén brát
Shahdaggán mocch bayókén nendánkán nárah janókén Balóch
É zeray wár o bérózgárén wáhond
Sharrangén jenekkéay zébáén báláday goddhi ganók
Na watá cha wati watparastiay jangá man rakként kotag
Na ke pa é zemin o zobán o zerá zahmé jatag
Anni é sáhatá
Man wati agl o tai tránagáni nyámá ke óshtátagán
Zánagá ón nayán
Pa man tai hasti o watparastiay nyámá chi ent allam ent
Man tai shirtámén báláday shaydáén pátu
Rozhnay lilok cherett zardén rang o abétkén shapay éok o béwasén mardakár
Cha tará o tai lóthay zébáén ranjá gón chér o sar án
Man agan cha wati watparastiá sáhaté ón dazkassh bán
Jenday chammán kapán
Man hamá Móku án ke kalandhén gesáni tahá zendag án
Cha wat sharmendag án
Man tará awali bará kojá distag Béhál án Bale manig o tai géshterén pajjáróki gón tai Ballay raw o áyán bitag
Pahwál
Taw delsapáén mardomé ay pameshká chó maná harjáh adhán ay Begenday bázénéá mani é gapp pa taw shát mabant bale man tará gón wat distag Haminchok dabják o adhándá pad ham mani darándhéhiá mán Mazanhórá taw pa man yakk baráté sangaté o dózwáhé bitagay Cha Hiliay otágá pad agan man jáhé ráhat bitagán yakké Saminay o domi godhá á jágah tai gwará gón sangat Lyákat Aminá bitag gón tai gádhiá
Balóchiay jwánén nadkár o rajánkár wájah Aziz Kalmatiay gendokiay á sapar o hamá sáhatán beh shamoshkár nabán Mani o tai ajabén pajjáróki o sangatié Choshén wahd nabitag ke man o taw namedhetagén Eshiay masterén sawab géshter taw wat bitagay
Bahtáwar Má ke Negwar Médhahay jár jat awali bará taw wassará sangat Ejáz Záker o wájah Monir Mómen pawn kotant ke Edá hecch Negwar Médhah nést É chár chórig ant Shomá mayáet ke sobakk bet
Gani poll
Tará yát bit Wájah Monir Mómen gón darwéshén Mirá Negwar Médhahá atkagat Gón rasagá tará ché goshty Hán Pahwál Taw márá gosht ke mayáet taw dróstán sári kamarzáni jatag o neshtagay Taw o Mir Háled Musá démay srapá neshtagatay
Domi bará manig o tai medhag ke taw ched o masterén káré gón Barkat Sajjáday ketáb Mani Ke Maddhi Ent Tayáb á kot É ketábá Negwar Labzánki Majles chápagá at o é dhobbaw tará dayag bitagat Taw Karáchiá atay Sattár Sani cha Mashkatá atkagat Ketáb o zarr hardo taráy dátant
Sajjáday bahtay kapag ke á dán haptagéá Kushkalátá Bashir Bédáray baytheká kapit dán wájah Bédár áiay ketábay pézhgálá nebeshtah kant padá dán chont sálá ganókén Barkat Ali Sajjád hamé pézhgálá delay poshtá dárit padá ke ketáb chapagá rawt taw gón Bédárá wati zahri kahriáni sawabá á pézhgálá ketábá hawár nakanay
Saymi bará taw BiEnEm BNM ay kamásh ke cha Wájah Shahid Golámahmadá pad ke Hasá Zapar at tawy geray ke Hasáyá maná mobáeli koloháni tahá bad o rad kotag Á zamánagá Wathsáp nést at Nókiái maysej etant É kárá Kásom Paráz Ómar Kiyá o Séth Halir kanagá etant ke taw o Dr Hanip Sharip adhetagatay Taw wassará mani sará shakk atay
Gani poll
Choshén hirt o próshén gelag o zári báz ant o démá ham bant tai mehr salámat bát Poll É wahdá ke taw wat mani pad janagá gón sangat Lyákat Aminá Hiliay ótágá atkay delon bahár but Yabbaré nesht o kwahnén zang gón dhabbokán shoshtant o padá dér nagwast azhnók bená bitén
É dawrá Táj Balóch o Nágomán gón édege sangatán Látini syáhagay sará kárá etant o man Hiliay ótágá Látini syáhagá o Sayaday Balóchi Syáhagay Rást Nebisag á wati manná wánénagá etán
Taw gón Ostád Monirá eshiay heláp atay Tará yát bit wahdé má ke Hiliay dawárá gón tai gádhiá per tarragá etén taw é mardom sarkári ejenth goshtant Maná ádaté gón Man hamé ke márán démay mardom géshén kanagá ent man sawt janán yá goshán
Apsóz ke sapar kar gai bakati
É shayri bandé Nán sháer yát ent na domi band
Man ke sawté dapá kot Lyákatá chére barótán kandet o taw hecch nagosht
Pahwál
Mardom ke pól kant ta Kásháp o Marde áhen á gendit ta mardom zánt ke Pahwálá agan gendag lóthay godhá hamedá allam dast kapit
Taw Balóchi shayrani sará jwániá patth o póli kár ham báz kotag Dambig ke Balóchiay jahgirén ázmánk goshag bit béde Nágománá ke namannetagy tai hezmat pa Balochi labzánká sakk báz ant o satá karzant Bale byá ke ni sare piriá tará é chónén nádrahiéá gwar jatag
Albat é Balóchiay chórawi bitag ke may géshterén labzánki mardomán bendát cha Ordu Pársi o Arabiá kotag bale wahdé ke máretagesh ke márá watá shahdén zobáné hast ta Orduesh wayl kotag o wati zobánesh wati darangázi zobán kotag Esháni tahá choshén mardom ham dar atkag ke gámé démá shotagant o pa zobánay gehteri o palgáragá káresh kotag Bale taw sare piriá dege Ordué dombá bastag o padá redánki lacchah nebeshtah kanay ke eshiá Orduay jenday bázén mardomé sháerié nalékit
Hayr taw zánay anni man tará chiá chetag o démá kotag Allam hamé dábá bit ke dán gón taw ják mabit yakké wassh naent o domi mani yakk láchárié ham
Agan man bogoshán mani labzánki zendé ke kade wat ent áiay awali wasshi maná hamá róchá bitag ke mani awali ketáb Nyáday Sáheg chapetag o domi maná cha Bibagr Eláhiay é gappá ke má Negwar Labzánki Majles ke Ballay piráni zyáraté áiay monjáriá kanán
Gón taw hál o ehwál kanagay mani láchári hamesh ent Má chónén nábud én genday Yá may gwará edárah o bonjolá máná nést Ched o mastrén nábudi kojám ent ke márá may padréch may wati pirénáni bábatá jost kanant má nazánén Bibagr jost kant ke Negwar Labzánki Majles kadi jódh bitag o kayá é jwánén kár kotag Eshiay passaw na Lálbaksh Ázátay gwará hast nán Sharap Sháday o drostán géshter mayárig Nágomán ent
Wahdé man 1985á Ballenegwará atkán o 1986á Ballay hái eskólá shashá dákelah zort á wahdá ke edá Ballay baynk ent Habib Baynk… Balóchay wati tabé har pólá ke gégter bant chizán wati rangá nám bandit o hamé dábá bázén chizéay nám rawáj geptag hamedá Egbálay Sóshal Welpearay kárges bitag o démá Chawdari Hamiday dokkán o Meskinay hóthal o Ballay basay thekánah
Keblahi némagá Bi Es Oay kárges Sóshal Welpearay keblahiá náebay daptar o daptaray démá eskól o espetál o aidgáh at Shambehay dokkáná beger dán Meskinay hóthalá Anni Shahid Bálách chawk ent daggay hardo dastán Panjápi darzi hajjám mestri o gayrej halwái o batth o káboli wálá bitagant
Á wahdá Ballá may sor o por Bi Es Ó o Eskólay bazme adab at Padá man Ballay Zegránahay Anjomaná Balóchi wánént Á wahdá Shahid Kandilá Balóchi Sarthipeketh Kórs jódh kotagat Man Nágománay komakká Anjomaná hamé kórs wánént o Miyá Áskaliay námá ketábjáhé jódh kot Wati jenday ketáb o cha Kapkopárá Jáwed Zarinay lógay kabáth ke ketábá porr etant zortant o hamé Miyá Áskali ketábjáhá ér kotant Chizé ketáb Balóchestán Akédhami Torbatá ham márá dát
Cha man pad Anjomanay kwahnén kaccháén kóthiesh ke prósht o pakkáéné bastesh godhá may ketábjáhay námesh cha Miyá Áskaliá matth kot o Báki Balóchay námá kotesh
Bale é dawráná Negwar Labzánki Majlesay choshén mazanén sor o poré nést at o nán maná áiay kárges gir ent Albat Gapur Gechki o Barkat Balwáláyá baré baré kóthié zortag o wati manná sáz o zémeri kalabé pach kotag o máhé do máhá hamedá neshtagant bale yasshalén kár nán zémaray mardomán kotag nán labzánki mardomán Albat chosh ke sangatáni gapp ant bendáti mardománi tahá Barkat Ali Sajjád o áiay kasterén brát Sádek Kámraydh ranterá wati námy Sádek Negwri kot gón bitagant Negwar Labzánki Majles yakk tóké Balóchestán Akédhamiá hawár bitag padá dán Sharap Shád o Lálbaksh Ázátá byá o padá má gón sangatán dastá kotag
Má ke dastá kot drostáni dar thokket bale béde Nágománá dege kassá gón má hamráhdári nakot Sajjád wa Zegránahay Kahir ent cha may watgendi o kasmalékiáni barkatá Chosh ke ádege Neshnal Páthiay mardom etant pameshká cha má hazetant
Padá Alibaksh Dád gón wati sangatán Negwar Árth Akédhamiá jódh kant Chamedá támorsáchiay hobb Ballay warnáyáni tahá waddit o yakk o do jwánén támor addh bit
Barkat Ali Sajjád Mollá Morád o Aid Mahmmad Aid géshter dhanná bitagant o ódá Bakshi Tuti Bakshi Balóch ay sarókiá Emárátá Balóch Anjomanay barkatá yakk chágerdé bitag
Barkat Ali Sajjádá nazánán bale mani delá Mollá Morád o Aid Mahmmad Aid Bakshi Balóchay johdáni barward ant Eshán cha hamódá Balóchiay wánag o nebeshtah kanag dar bortag Lálá Mehráb Dósténá hawár bázén Balóchéá hamódá wantag Mollá Moráday Kandhén zanuk lonth kágadén dantán golay morwáred ant o Sajjáday É kay ent pa man chó jalán bitag hamé dawray yátgárén shayr ant
Pahwál Á wahdá Emárátá chónén labzánki chágerdé bitag gón zémerá hawár é bábatá cha man taw sharter sarpad ay ke wat hamángor bitagay Ni atkagay godhá alkápá byá
Oo Shapag Taw zánay man tará Shapagay námá chiá tawárá án Gón Golzárá tará dit eshkot ta hamé máret ke Sajjád cha may bémehrián wa géshe wat naent… É bárawá allam gón taw gapp bit dege baré…
Bale anni Ballay kamásh tawe Pahwál ay Genday taw é kasterpád gón wat bozorténant o Negwar Labzánki Majles padá azhnók jódh kotén Balóchi shayráni sará patth o póli kár kotén tákbandé kasshetén o Balóchiay Látini Syáhagá sheng kotén Negwará padá médhah kotén baláháni mát biténay
Béde sharáb o bang nabit
Mayg o gamáni jang nabit
Ji pa tai bádámi chammán
kass chó tará sharrang nabit
Sassi wahday hót bolóthant
Mehray mahri lang nabit
É bárigá harkas bénám
Gón kay nám o nang nabit
Bémehri o mehray kessah
Cha má zár o zang nabit
Drógé ahdi mardán goshtag
Wád o shakar hamsang nabit
Napt bogwáray bir bogwáray
Mashkeh pa man tang nabit
Náder omré gwast wadárá
Ahdáni macch rang nabit
May zend o zendmán rakkag o jonzag gón abramá bandók ent Bé abramá zendag bayag nabiteni ent chóke may áp warag gwát sáh o édege gwájenáni pojjárénók o mósománi thahénók ent
Zeminay saray hamok sahdár gón baniádamá hawár abramay nyámá zendag ent drostáni zendmán har hálá gón abramá hamgranch ent Pameshka abramay pahrézag harkasi zemmawári ent pa émenén zendé o táhirbakshén mósománi nimóná
Abram koj ent
Abramay masterén o brahdárterén dróshom tará mán kóh kuchag zer drachk o dár o jangalán gendagá kayt Abram sarzeminay hamok zendmáná barjáh dáshtag á jangali zendmán bit sharr yá zeri zendmán drost ant ke hawár wati kerdá adá kanagá ant esháni pahrézag abramay pahrézag ent
Zeminay hamok sahdárá gón domiá syádi o hamdardi hast Daryáay nehengán beger dán hákáni tókay kermán dar á hamok morg hamok mór hamok makesk yáke hamok dalwat o rastar pa yakk o domiá zendag ent bezánke agan yakk záté táwán bwárt sarjamén chágerd táwán wárt
Bale bazhn esh ent ke baniádamay dastá abram sakk báz táwán waragá ent chathá lagatmál bayagá ent Lahté pa nazántkári abramá tawán dant o lahté pa zánt o pa shán
Márá abramay pahrézagay wástá géshá gésh mardom sarpadi dayagi ant ke hamok jangali sahdár o drachk o dár pahrézagi ent Chareshiá ikosestham ecosystem mánant abramay hamwazani o hamsangi barjáh bit chágerd wasshál bant Zemin zébdár bit o mósom dhawldár bant
Negár bit nedáragé nedáragán nayárant chamm
Hamincho békarár ant chamm hamincho bétawár ant chamm
Taw hast ay hasti ent tai man hastiá talab kanán
Bedrapsh mohragay wadhá tai jalwahay dayár ant chamm
Gosháná setray dar makan habar kanay habar makan
É bétawáriay gamá nun didagán nadárant chamm
Haw kayt anchén nawbaté tai ranj yakk yakk bant
Mani watan delá mawar tai sabzagá hazár ant chamm
Nun dróshománá rang nést nun jang hast o jang nést
Nazántag chósh kabr bant mán ranjay malgozárán chamm
Wadáray malpadán Ozayr negáhán tand bastagat
Zahiray ásay jangalá shoházagá ón gár ant chamm
Tránagáni ars hólomb ant delá
Har sabáh pa taw kolawhé rah dayán
Chón tai mehrán delá cha dar kanán
Chón goshán taw béwapáé butagay
Duriá tai hecch nasahdhit yakk delé
Cháragá tai chamm ráhán ant modám
Tai rawag chó mahshará ent pa maná
Del zarit ent pa tai bechkandagán
Byá ke lóthit del gón taw diwánéá
Dam nabortag jédhagá zerdá tará
Dam nabortag gréwagá chammán pa taw
Wassh naent bé taw edá sáhaté
Byá koj ant tai washlesánén gapp o trán
Byá ke zahirig ant pa taw mát o gohár
Byá ke grétag jambarán námá tai
Byá ke bé taw dardwár ant drachk o dár
Byá ródénén yakk dege bacché padá
Byá thahénén yakk dege káré padá
Byá jalénén yakk dege lógé padá
Byá ke béhál nabán man tai wáhagán
Wassh nabit zánán tará bé sangatán
Neshtag o jédhay modám lonthán gasay
Gir káyant tará sangatáni nyád
Sabzokén poll o baheshtén sardhagár
Pish o kawr o dhák o dhann golén
Kandag o diwán shapáni yát bant
Man wadárá án padá byáay agán
Dur óshtay maná gwánké kanay o goshay
Dád tará pa sakk zahir kant maná
Wahdé man gendán tará zerd mani táhir gipt
